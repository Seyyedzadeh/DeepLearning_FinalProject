ای رستخیز ناگهان وی رحمت بیمنتها
ای اتشی افروخته در بیشه اندیشهها

امروز خندان امدی مفتاح زندان امدی
بر مستمندان امدی چون بخشش و فضل خدا

خورشید را حاجب تویی اومید را واجب تویی
مطلب تویی طالب تویی هم منتها هم مبتدا

در سینهها برخاسته اندیشه را اراسته
هم خویش حاجت خواسته هم خویشتن کرده روا

ای روح بخش بیبدل وی لذت علم و عمل
باقی بهانهست و دغل کاین علت امد وان دوا

ما زان دغل کژبین شده با بیگنه در کین شده
گه مست حورالعین شده گه مست نان و شوربا

این سکر بین هل عقل را وین نقل بین هل نقل را
کز بهر نان و بقل را چندین نشاید ماجرا

تدبیر صدرنگ افکنی بر روم و بر زنگ افکنی
و اندر میان جنگ افکنی فی اصطناع لا یری

میمال پنهان گوش جان مینه بهانه بر کسان
جان رب خلصنی زنان والله که لاغ است ای کیا

خامش که بس مستعجلم رفتم سوی پای علم
کاغذ بنه بشکن قلم ساقی درامد الصلا

ای طایران قدس را عشقت فزوده بالها
در حلقه سودای تو روحانیان را حالها

در لا احب الافلین پاکی ز صورتها یقین
در دیدههای غیب بین هر دم ز تو تمثالها

افلاک از تو سرنگون خاک از تو چون دریای خون
ماهت نخوانم ای فزون از ماهها و سالها

کوه از غمت بشکافته وان غم به دل درتافته
یک قطره خونی یافته از فضلت این افضالها

ای سروران را تو سند بشمار ما را زان عدد
دانی سران را هم بود اندر تبع دنبالها

سازی ز خاکی سیدی بر وی فرشته حاسدی
با نقد تو جان کاسدی پامال گشته مالها

ان کو تو باشی بال او ای رفعت و اجلال او
ان کو چنین شد حال او بر روی دارد خالها

گیرم که خارم خار بد خار از پی گل میزهد
صراف زر هم مینهد جو بر سر مثقالها

فکری بدست افعالها خاکی بدست این مالها
قالی بدست این حالها حالی بدست این قالها

اغاز عالم غلغله پایان عالم زلزله
عشقی و شکری با گله ارام با زلزالها

توقیع شمس امد شفق طغرای دولت عشق حق
فال وصال ارد سبق کان عشق زد این فالها

از رحمه للعالمین اقبال درویشان ببین
چون مه منور خرقهها چون گل معطر شالها

عشق امر کل ما رقعهای او قلزم و ما جرعهای
او صد دلیل اورده و ما کرده استدلالها

از عشق گردون موتلف بیعشق اختر منخسف
از عشق گشته دال الف بیعشق الف چون دالها

اب حیات امد سخن کاید ز علم من لدن
جان را از او خالی مکن تا بردهد اعمالها

بر اهل معنی شد سخن اجمالها تفصیلها
بر اهل صورت شد سخن تفصیلها اجمالها

گر شعرها گفتند پر پر به بود دریا ز در
کز ذوق شعر اخر شتر خوش میکشد ترحالها

ای دل چه اندیشیدهای در عذر ان تقصیرها
زان سوی او چندان وفا زین سوی تو چندین جفا

زان سوی او چندان کرم زین سو خلاف و بیش و کم
زان سوی او چندان نعم زین سوی تو چندین خطا

زین سوی تو چندین حسد چندین خیال و ظن بد
زان سوی او چندان کشش چندان چشش چندان عطا

چندین چشش از بهر چه تا جان تلخت خوش شود
چندین کشش از بهر چه تا دررسی در اولیا

از بد پشیمان میشوی الله گویان میشوی
ان دم تو را او میکشد تا وارهاند مر تو را

از جرم ترسان میشوی وز چاره پرسان میشوی
ان لحظه ترساننده را با خود نمیبینی چرا

گر چشم تو بربست او چون مهرهای در دست او
گاهی بغلطاند چنین گاهی ببازد در هوا

گاهی نهد در طبع تو سودای سیم و زر و زن
گاهی نهد در جان تو نور خیال مصطفی

این سو کشان سوی خوشان وان سو کشان با ناخوشان
یا بگذرد یا بشکند کشتی در این گردابها

چندان دعا کن در نهان چندان بنال اندر شبان
کز گنبد هفت اسمان در گوش تو اید صدا

بانک شعیب و نالهاش وان اشک همچون ژالهاش
چون شد ز حد از اسمان امد سحرگاهش ندا

گر مجرمی بخشیدمت وز جرم امرزیدمت
فردوس خواهی دادمت خامش رها کن این دعا

گفتا نه این خواهم نه ان دیدار حق خواهم عیان
گر هفت بحر اتش شود من درروم بهر لقا

گر رانده ان منظرم بستست از او چشم ترم
من در جحیم اولیترم جنت نشاید مر مرا

جنت مرا بیروی او هم دوزخست و هم عدو
من سوختم زین رنگ و بو کو فر انوار بقا

گفتند باری کم گری تا کم نگردد مبصری
که چشم نابینا شود چون بگذرد از حد بکا

گفت ار دو چشمم عاقبت خواهند دیدن ان صفت
هر جزو من چشمی شود کی غم خورم من از عمی

ور عاقبت این چشم من محروم خواهد ماندن
تا کور گردد ان بصر کو نیست لایق دوست را

اندر جهان هر ادمی باشد فدای یار خود
یار یکی انبان خون یار یکی شمس ضیا

چون هر کسی درخورد خود یاری گزید از نیک و بد
ما را دریغ اید که خود فانی کنیم از بهر لا

روزی یکی همراه شد با بایزید اندر رهی
پس بایزیدش گفت چه پیشه گزیدی ای دغا

گفتا که من خربندهام پس بایزیدش گفت رو
یا رب خرش را مرگ ده تا او شود بنده خدا

ای یوسف خوش نام ما خوش میروی بر بام ما
ای درشکسته جام ما ای بردریده دام ما

ای نور ما ای سور ما ای دولت منصور ما
جوشی بنه در شور ما تا می شود انگور ما

ای دلبر و مقصود ما ای قبله و معبود ما
اتش زدی در عود ما نظاره کن در دود ما

ای یار ما عیار ما دام دل خمار ما
پا وامکش از کار ما بستان گرو دستار ما

در گل بمانده پای دل جان میدهم چه جای دل
وز اتش سودای دل ای وای دل ای وای ما

ان شکل بین وان شیوه بین وان قد و خد و دست و پا
ان رنگ بین وان هنگ بین وان ماه بدر اندر قبا

از سرو گویم یا چمن از لاله گویم یا سمن
از شمع گویم یا لگن یا رقص گل پیش صبا

ای عشق چون اتشکده در نقش و صورت امده
بر کاروان دل زده یک دم امان ده یا فتی

در اتش و در سوز من شب میبرم تا روز من
ای فرخ پیروز من از روی ان شمس الضحی

بر گرد ماهش میتنم بیلب سلامش میکنم
خود را زمین برمیزنم زان پیش کو گوید صلا

گلزار و باغ عالمی چشم و چراغ عالمی
هم درد و داغ عالمی چون پا نهی اندر جفا

ایم کنم جان را گرو گویی مده زحمت برو
خدمت کنم تا واروم گویی که ای ابله بیا

گشته خیال همنشین با عاشقان اتشین
غایب مبادا صورتت یک دم ز پیش چشم ما

ای دل قرار تو چه شد وان کار و بار تو چه شد
خوابت که میبندد چنین اندر صباح و در مسا

دل گفت حسن روی او وان نرگس جادوی او
وان سنبل ابروی او وان لعل شیرین ماجرا

ای عشق پیش هر کسی نام و لقب داری بسی
من دوش نام دیگرت کردم که درد بیدوا

ای رونق جانم ز تو چون چرخ گردانم ز تو
گندم فرست ای جان که تا خیره نگردد اسیا

دیگر نخواهم زد نفس این بیت را میگوی و بس
بگداخت جانم زین هوس ارفق بنا یا ربنا

بگریز ای میر اجل از ننگ ما از ننگ ما
زیرا نمیدانی شدن همرنگ ما همرنگ ما

از حملههای جند او وز زخمهای تند او
سالم نماند یک رگت بر چنگ ما بر چنگ ما

اول شرابی درکشی سرمست گردی از خوشی
بیخود شوی انگه کنی اهنگ ما اهنگ ما

زین باده میخواهی برو اول تنک چون شیشه شو
چون شیشه گشتی برشکن بر سنگ ما بر سنگ ما

هر کان می احمر خورد بابرگ گردد برخورد
از دل فراخیها برد دلتنگ ما دلتنگ ما

بس جرهها در جو زند بس بربط شش تو زند
بس با شهان پهلو زند سرهنگ ما سرهنگ ما

ماده است مریخ زمن این جا در این خنجر زدن
با مقنعه کی تان شدن در جنگ ما در جنگ ما

گر تیغ خواهی تو ز خور از بدر برسازی سپر
گر قیصری اندرگذر از زنگ ما از زنگ ما

اسحاق شو در نحر ما خاموش شو در بحر ما
تا نشکند کشتی تو در گنگ ما در گنگ ما

بنشستهام من بر درت تا بوک برجوشد وفا
باشد که بگشایی دری گویی که برخیز اندرا

غرقست جانم بر درت در بوی مشک و عنبرت
ای صد هزاران مرحمت بر روی خوبت دایما

ماییم مست و سرگران فارغ ز کار دیگران
عالم اگر برهم رود عشق تو را بادا بقا

عشق تو کف برهم زند صد عالم دیگر کند
صد قرن نو پیدا شود بیرون ز افلاک و خلا

ای عشق خندان همچو گل وی خوش نظر چون عقل کل
خورشید را درکش به جل ای شهسوار هل اتی

امروز ما مهمان تو مست رخ خندان تو
چون نام رویت میبرم دل میرود والله ز جا

کو بام غیر بام تو کو نام غیر نام تو
کو جام غیر جام تو ای ساقی شیرین ادا

گر زنده جانی یابمی من دامنش برتابمی
ای کاشکی درخوابمی در خواب بنمودی لقا

ای بر درت خیل و حشم بیرون خرام ای محتشم
زیرا که سرمست و خوشم زان چشم مست دلربا

افغان و خون دیده بین صد پیرهن بدریده بین
خون جگر پیچیده بین بر گردن و روی و قفا

ان کس که بیند روی تو مجنون نگردد کو بگو
سنگ و کلوخی باشد او او را چرا خواهم بلا

رنج و بلایی زین بتر کز تو بود جان بیخبر
ای شاه و سلطان بشر لا تبل نفسا بالعمی

جانها چو سیلابی روان تا ساحل دریای جان
از اشنایان منقطع با بحر گشته اشنا

سیلی روان اندر وله سیلی دگر گم کرده ره
الحمدلله گوید ان وین اه و لا حول و لا

ای افتابی امده بر مفلسان ساقی شده
بر بندگان خود را زده باری کرم باری عطا

گل دیده ناگه مر تو را بدریده جان و جامه را
وان چنگ زار از چنگ تو افکنده سر پیش از حیا

مقبلترین و نیک پی در برج زهره کیست نی
زیرا نهد لب بر لبت تا از تو اموزد نوا

نیها و خاصه نیشکر بر طمع این بسته کمر
رقصان شده در نیستان یعنی تعز من تشا

بد بیتو چنگ و نی حزین برد ان کنار و بوسه این
دف گفت میزن بر رخم تا روی من یابد بها

این جان پاره پاره را خوش پاره پاره مست کن
تا ان چه دوشش فوت شد ان را کند این دم قضا

حیفست ای شاه مهین هشیار کردن این چنین
والله نگویم بعد از این هشیار شرحت ای خدا

یا باده ده حجت مجو یا خود تو برخیز و برو
یا بنده را با لطف تو شد صوفیانه ماجرا

جز وی چه باشد کز اجل اندررباید کل ما
صد جان برافشانم بر او گویم هنییا مرحبا

رقصان سوی گردون شوم زان جا سوی بیچون شوم
صبر و قرارم بردهای ای میزبان زوتر بیا

از مه ستاره میبری تو پاره پاره میبری
گه شیرخواره میبری گه میکشانی دایه را

دارم دلی همچون جهان تا میکشد کوه گران
من که کشم که کی کشم زین کاهدان واخر مرا

گر موی من چون شیر شد از شوق مردن پیر شد
من اردم گندم نیم چون امدم در اسیا

در اسیا گندم رود کز سنبله زادست او
زاده مهم نی سنبله در اسیا باشم چرا

نی نی فتد در اسیا هم نور مه از روزنی
زان جا به سوی مه رود نی در دکان نانبا

با عقل خود گر جفتمی من گفتنیها گفتمی
خاموش کن تا نشنود این قصه را باد هوا

من از کجا پند از کجا باده بگردان ساقیا
ان جام جان افزای را برریز بر جان ساقیا

بر دست من نه جام جان ای دستگیر عاشقان
دور از لب بیگانگان پیش ار پنهان ساقیا

نانی بده نان خواره را ان طامع بیچاره را
ان عاشق نانباره را کنجی بخسبان ساقیا

ای جان جان جان جان ما نامدیم از بهر نان
برجه گدارویی مکن در بزم سلطان ساقیا

اول بگیر ان جام مه بر کفه ان پیر نه
چون مست گردد پیر ده رو سوی مستان ساقیا

رو سخت کن ای مرتجا مست از کجا شرم از کجا
ور شرم داری یک قدح بر شرم افشان ساقیا

برخیز ای ساقی بیا ای دشمن شرم و حیا
تا بخت ما خندان شود پیش ای خندان ساقیا

مهمان شاهم هر شبی بر خوان احسان و وفا
مهمان صاحب دولتم که دولتش پاینده با

بر خوان شیران یک شبی بوزینهای همراه شد
استیزه رو گر نیستی او از کجا شیر از کجا

بنگر که از شمشیر شه در قهرمان خون میچکد
اخر چه گستاخی است این والله خطا والله خطا

گر طفل شیری پنجه زد بر روی مادر ناگهان
تو دشمن خود نیستی بر وی منه تو پنجه را

ان کو ز شیران شیر خورد او شیر باشد نیست مرد
بسیار نقش ادمی دیدم که بود ان اژدها

نوح ار چه مردم وار بد طوفان مردم خوار بد
گر هست اتش ذرهای ان ذره دارد شعلهها

شمشیرم و خون ریز من هم نرمم و هم تیز من
همچون جهان فانیم ظاهر خوش و باطن بلا

ای طوطی عیسی نفس وی بلبل شیرین نوا
هین زهره را کالیوه کن زان نغمههای جان فزا

دعوی خوبی کن بیا تا صد عدو و اشنا
با چهرهای چون زعفران با چشم تر اید گوا

غم جمله را نالان کند تا مرد و زن افغان کند
که داد ده ما را ز غم کو گشت در ظلم اژدها

غم را بدرانی شکم با دورباش زیر و بم
تا غلغل افتد در عدم از عدل تو ای خوش صدا

ساقی تو ما را یاد کن صد خیک را پرباد کن
ارواح را فرهاد کن در عشق ان شیرین لقا

چون تو سرافیل دلی زنده کن اب و گلی
دردم ز راه مقبلی در گوش ما نفخه خدا

ما همچو خرمن ریخته گندم به کاه امیخته
هین از نسیم باد جان که را ز گندم کن جدا

تا غم به سوی غم رود خرم سوی خرم رود
تا گل به سوی گل رود تا دل براید بر سما

این دانههای نازنین محبوس مانده در زمین
در گوش یک باران خوش موقوف یک باد صبا

تا کار جان چون زر شود با دلبران همبر شود
پا بود اکنون سر شود که بود اکنون کهربا

خاموش کن اخر دمی دستور بودی گفتمی
سری که نفکندست کس در گوش اخوان صفا

ای نوبهار عاشقان داری خبر از یار ما
ای از تو ابستن چمن و ای از تو خندان باغها

ای بادهای خوش نفس عشاق را فریادرس
ای پاکتر از جان و جا اخر کجا بودی کجا

ای فتنه روم و حبش حیران شدم کاین بوی خوش
پیراهن یوسف بود یا خود روان مصطفی

ای جویبار راستی از جوی یار ماستی
بر سینهها سیناستی بر جانهایی جان فزا

ای قیل و ای قال تو خوش و ای جمله اشکال تو خوش
ماه تو خوش سال تو خوش ای سال و مه چاکر تو را

ای باد بیارام ما با گل بگو پیغام ما
کای گل گریز اندر شکر چون گشتی از گلشن جدا

ای گل ز اصل شکری تو با شکر لایقتری
شکر خوش و گل هم خوش و از هر دو شیرینتر وفا

رخ بر رخ شکر بنه لذت بگیر و بو بده
در دولت شکر بجه از تلخی جور فنا

اکنون که گشتی گلشکر قوت دلی نور نظر
از گل برا بر دل گذر ان از کجا این از کجا

با خار بودی همنشین چون عقل با جانی قرین
بر اسمان رو از زمین منزل به منزل تا لقا

در سر خلقان میروی در راه پنهان میروی
بستان به بستان میروی ان جا که خیزد نقشها

ای گل تو مرغ نادری برعکس مرغان میپری
کامد پیامت زان سری پرها بنه بیپر بیا

ای گل تو اینها دیدهای زان بر جهان خندیدهای
زان جامهها بدریدهای ای کربز لعلین قبا

گلهای پار از اسمان نعره زنان در گلستان
کای هر که خواهد نردبان تا جان سپارد در بلا

هین از ترشح زین طبق بگذر تو بیره چون عرق
از شیشه گلابگر چون روح از ان جام سما

ای مقبل و میمون شما با چهره گلگون شما
بودیم ما همچون شما ما روح گشتیم الصلا

از گلشکر مقصود ما لطف حقست و بود ما
ای بود ما اهن صفت وی لطف حق اهن ربا

اهن خرد ایینه گر بر وی نهد زخم شرر
ما را نمیخواهد مگر خواهم شما را بیشما

هان ای دل مشکین سخن پایان ندارد این سخن
با کس نیارم گفت من انها که میگویی مرا

ای شمس تبریزی بگو سر شهان شاه خو
بی حرف و صوت و رنگ و بو بیشمس کی تابد ضیا

ای عاشقان ای عاشقان امروز ماییم و شما
افتاده در غرقابهای تا خود که داند اشنا

گر سیل عالم پر شود هر موج چون اشتر شود
مرغان ابی را چه غم تا غم خورد مرغ هوا

ما رخ ز شکر افروخته با موج و بحر اموخته
زان سان که ماهی را بود دریا و طوفان جان فزا

ای شیخ ما را فوطه ده وی اب ما را غوطه ده
ای موسی عمران بیا بر اب دریا زن عصا

این باد اندر هر سری سودای دیگر میپزد
سودای ان ساقی مرا باقی همه ان شما

دیروز مستان را به ره بربود ان ساقی کله
امروز می در میدهد تا برکند از ما قبا

ای رشک ماه و مشتری با ما و پنهان چون پری
خوش خوش کشانم میبری اخر نگویی تا کجا

هر جا روی تو با منی ای هر دو چشم و روشنی
خواهی سوی مستیم کش خواهی ببر سوی فنا

عالم چو کوه طور دان ما همچو موسی طالبان
هر دم تجلی میرسد برمیشکافد کوه را

یک پاره اخضر میشود یک پاره عبهر میشود
یک پاره گوهر میشود یک پاره لعل و کهربا

ای طالب دیدار او بنگر در این کهسار او
ای که چه باد خوردهای ما مست گشتیم از صدا

ای باغبان ای باغبان در ما چه درپیچیدهای
گر بردهایم انگور تو تو بردهای انبان ما


هر جا روی تو با منی ای هر دو چشم و روشنی


خواهی سوی مستیم کش خواهی ببر سوی فنا
 مستیم  باید مبدل به  هستیم  شود به جهت مقابله میان هستی و فنا و بر این نظر دلایل دیگری هم دارم


ای نوش کرده نیش را بیخویش کن باخویش را
باخویش کن بیخویش را چیزی بده درویش را

تشریف ده عشاق را پرنور کن افاق را
بر زهر زن تریاق را چیزی بده درویش را

با روی همچون ماه خود با لطف مسکین خواه خود
ما را تو کن همراه خود چیزی بده درویش را

چون جلوه مه میکنی وز عشق اگه میکنی
با ما چه همره میکنی چیزی بده درویش را

درویش را چه بود نشان جان و زبان درفشان
نی دلق صدپاره کشان چیزی بده درویش را

هم ادم و ان دم تویی هم عیسی و مریم تویی
هم راز و هم محرم تویی چیزی بده درویش را

تلخ از تو شیرین میشود کفر از تو چون دین میشود
خار از تو نسرین میشود چیزی بده درویش را

جان من و جانان من کفر من و ایمان من
سلطان سلطانان من چیزی بده درویش را

ای تن پرست بوالحزن در تن مپیچ و جان مکن
منگر به تن بنگر به من چیزی بده درویش را

امروز ای شمع ان کنم بر نور تو جولان کنم
بر عشق جان افشان کنم چیزی بده درویش را

امروز گویم چون کنم یک باره دل را خون کنم
وین کار را یک سون کنم چیزی بده درویش را

تو عیب ما را کیستی تو مار یا ماهیستی
خود را بگو تو چیستی چیزی بده درویش را

جان را درافکن در عدم زیرا نشاید ای صنم
تو محتشم او محتشم چیزی بده درویش را

ای یوسف اخر سوی این یعقوب نابینا بیا
ای عیسی پنهان شده بر طارم مینا بیا

از هجر روزم قیر شد دل چون کمان بد تیر شد
یعقوب مسکین پیر شد ای یوسف برنا بیا

ای موسی عمران که در سینه چه سیناهاستت
گاوی خدایی میکند از سینه سینا بیا

رخ زعفران رنگ امدم خم داده چون چنگ امدم
در گور تن تنگ امدم ای جان باپهنا بیا

چشم محمد با نمت واشوق گفته در غمت
زان طرهای اندرهمت ای سر ارسلنا بیا

خورشید پیشت چون شفق ای برده از شاهان سبق
ای دیده بینا به حق وی سینه دانا بیا

ای جان تو و جانها چو تن بیجان چه ارزد خود بدن
دل دادهام دیر است من تا جان دهم جانا بیا

تا بردهای دل را گرو شد کشت جانم در درو
اول تو ای دردا برو و اخر تو درمانا بیا

ای تو دوا و چارهام نور دل صدپارهام
اندر دل بیچارهام چون غیر تو شد لا بیا

نشناختم قدر تو من تا چرخ میگوید ز فن
دی بر دلش تیری بزن دی بر سرش خارا بیا

ای قاب قوس مرتبت وان دولت بامکرمت
کس نیست شاها محرمت در قرب او ادنی بیا

ای خسرو مه وش بیا ای خوشتر از صد خوش بیا
ای اب و ای اتش بیا ای در و ای دریا بیا

مخدوم جانم شمس دین از جاهت ای روح الامین
تبریز چون عرش مکین از مسجد اقصی بیا

امد ندا از اسمان جان را که بازا الصلا
جان گفت ای نادی خوش اهلا و سهلا مرحبا

سمعا و طاعه ای ندا هر دم دو صد جانت فدا
یک بار دیگر بانگ زن تا برپرم بر هل اتی

ای نادره مهمان ما بردی قرار از جان ما
اخر کجا میخوانیم گفتا برون از جان و جا

از پای این زندانیان بیرون کنم بند گران
بر چرخ بنهم نردبان تا جان براید بر علا

تو جان جان افزاستی اخر ز شهر ماستی
دل بر غریبی مینهی این کی بود شرط وفا

اوارگی نوشت شده خانه فراموشت شده
ان گنده پیر کابلی صد سحر کردت از دغا

این قافله بر قافله پویان سوی ان مرحله
چون برنمیگردد سرت چون دل نمیجوشد تو را

بانگ شتربان و جرس مینشنود از پیش و پس
ای بس رفیق و همنفس ان جا نشسته گوش ما

خلقی نشسته گوش ما مست و خوش و بیهوش ما
نعره زنان در گوش ما که سوی شاه ا ای گدا

ای یوسف خوش نام ما خوش میروی بر بام ما
انا فتحنا الصلا بازا ز بام از در درا

ای بحر پرمرجان من والله سبک شد جان من
این جان سرگردان من از گردش این اسیا

ای ساربان با قافله مگذر مرو زین مرحله
اشتر بخوابان هین هله نه از بهر من بهر خدا

نی نی برو مجنون برو خوش در میان خون برو
از چون مگو بیچون برو زیرا که جان را نیست جا

گر قالبت در خاک شد جان تو بر افلاک شد
گر خرقه تو چاک شد جان تو را نبود فنا

از سر دل بیرون نهای بنمای رو کایینهای
چون عشق را سرفتنهای پیش تو اید فتنهها

گویی مرا چون میروی گستاخ و افزون میروی
بنگر که در خون میروی اخر نگویی تا کجا

گفتم کز اتشهای دل بر روی مفرشهای دل
می غلط در سودای دل تا بحر یفعل ما یشا

هر دم رسولی میرسد جان را گریبان میکشد
بر دل خیالی میدود یعنی به اصل خود بیا

دل از جهان رنگ و بو گشته گریزان سو به سو
نعره زنان کان اصل کو جامه دران اندر وفا

امروز دیدم یار را ان رونق هر کار را
میشد روان بر اسمان همچون روان مصطفا

خورشید از رویش خجل گردون مشبک همچو دل
از تابش او اب و گل افزون ز اتش در ضیا

گفتم که بنما نردبان تا برروم بر اسمان
گفتا سر تو نردبان سر را دراور زیر پا

چون پای خود بر سر نهی پا بر سر اختر نهی
چون تو هوا را بشکنی پا بر هوا نه هین بیا

بر اسمان و بر هوا صد رد پدید اید تو را
بر اسمان پران شوی هر صبحدم همچون دعا

چندانک خواهی جنگ کن یا گرم کن تهدید را
میدان که دود گولخن هرگز نیاید بر سما

ور خود براید بر سما کی تیره گردد اسمان
کز دود اورد اسمان چندان لطیفی و ضیا

خود را مرنجان ای پدر سر را مکوب اندر حجر
با نقش گرمابه مکن این جمله چالیش و غزا

گر تو کنی بر مه تفو بر روی تو بازاید ان
ور دامن او را کشی هم بر تو تنگ اید قبا

پیش از تو خامان دگر در جوش این دیگ جهان
بس برطپیدند و نشد درمان نبود الا رضا

بگرفت دم مار را یک خارپشت اندر دهن
سر درکشید و گرد شد مانند گویی ان دغا

ان مار ابله خویش را بر خار میزد دم به دم
سوراخ سوراخ امد او از خود زدن بر خارها

بی صبر بود و بیحیل خود را بکشت او از عجل
گر صبر کردی یک زمان رستی از او ان بدلقا

بر خارپشت هر بلا خود را مزن تو هم هلا
ساکن نشین وین ورد خوان جا القضا ضاق الفضا

فرمود رب العالمین با صابرانم همنشین
ای همنشین صابران افرغ علینا صبرنا

رفتم به وادی دگر باقی تو فرما ای پدر
مر صابران را میرسان هر دم سلامی نو ز ما

جرمی ندارم بیش از این کز دل هوا دارم تو را
از زعفران روی من رو میبگردانی چرا

یا این دل خون خواره را لطف و مراعاتی بکن
یا قوت صبرش بده در یفعل الله ما یشا

این دو ره امد در روش یا صبر یا شکر نعم
بی شمع روی تو نتان دیدن مر این دو راه را

هر گه بگردانی تو رو ابی ندارد هیچ جو
کی ذرهها پیدا شود بیشعشعه شمس الضحی

بی باده تو کی فتد در مغز نغزان مستی یی
بی عصمت تو کی رود شیطان بلا حول و لا

نی قرص سازد قرصی یی مطبوخ هم مطبوخیی
تا درنیندازی کفی ز اهلیله خود در دوا

امرت نغرد کی رود خورشید در برج اسد
بی تو کجا جنبد رگی در دست و پای پارسا

در مرگ هشیاری نهی در خواب بیداری نهی
در سنگ سقایی نهی در برق میرنده وفا

سیل سیاه شب برد هر جا که عقلست و خرد
زان سیلشان کی واخرد جز مشتری هل اتی

ای جان جان جزو و کل وی حله بخش باغ و گل
وی کوفته هر سو دهل کای جان حیران الصلا

هر کس فریباند مرا تا عشر بستاند مرا
ان کم دهد فهم بیا گوید که پیش من بیا

زان سو که فهمت میرسد باید که فهم ان سو رود
ان کت دهد طال بقا او را سزد طال بقا

هم او که دلتنگت کند سرسبز و گلرنگت کند
هم اوت ارد در دعا هم او دهد مزد دعا

هم ری و بی و نون را کردست مقرون با الف
در باد دم اندر دهن تا خوش بگویی ربنا

لبیک لبیک ای کرم سودای تست اندر سرم
ز اب تو چرخی میزنم مانند چرخ اسیا

هرگز نداند اسیا مقصود گردشهای خود
کاستون قوت ماست او یا کسب و کار نانبا

ابیش گردان میکند او نیز چرخی میزند
حق اب را بسته کند او هم نمیجنبد ز جا

خامش که این گفتار ما میپرد از اسرار ما
تا گوید او که گفت او هرگز بننماید قفا

چندان بنالم نالهها چندان برارم رنگها
تا برکنم از اینه هر منکری من زنگها

بر مرکب عشق تو دل میراند و این مرکبش
در هر قدم میبگذرد زان سوی جان فرسنگها

بنما تو لعل روشنت بر کوری هر ظلمتی
تا بر سر سنگین دلان از عرش بارد سنگها

با این چنین تابانیت دانی چرا منکر شدند
کاین دولت و اقبال را باشد از ایشان ننگها

گر نی که کورندی چنین اخر بدیدندی چنان
ان سو هزاران جان ز مه چون اختران اونگها

چون از نشاط نور تو کوران همی بینا شوند
تا از خوشی راه تو رهوار گردد لنگها

اما چو اندر راه تو ناگاه بیخود میشود
هر عقل زیرا رسته شد در سبزه زارت بنگها

زین رو همیبینم کسان نالان چو نی وز دل تهی
زین رو دو صد سرو روان خم شد ز غم چون چنگها

زین رو هزاران کاروان بشکسته شد از ره روان
زین ره بسی کشتی پر بشکسته شد بر گنگها

اشکستگان را جانها بستست بر اومید تو
تا دانش بیحد تو پیدا کند فرهنگها

تا قهر را برهم زند ان لطف اندر لطف تو
تا صلح گیرد هر طرف تا محو گردد جنگها

تا جستنی نوعی دگر ره رفتنی طرزی دگر
پیدا شود در هر جگر در سلسله اهنگها

وز دعوت جذب خوشی ان شمس تبریزی شود
هر ذره انگیزندهای هر موی چون سرهنگها

چون خون نخسپد خسروا چشمم کجا خسپد مها
کز چشم من دریای خون جوشان شد از جور و جفا

گر لب فروبندم کنون جانم به جوش اید درون
ور بر سرش ابی زنم بر سر زند او جوش را

معذور دارم خلق را گر منکرند از عشق ما
اه لیک خود معذور را کی باشد اقبال و سنا

از جوش خون نطقی به فم ان نطق امد در قلم
شد حرفها چون مور هم سوی سلیمان لابه را

کای شه سلیمان لطف وی لطف را از تو شرف
در تو را جانها صدف باغ تو را جانها گیا

ما مور بیچاره شده وز خرمن اواره شده
در سیر سیاره شده هم تو برس فریاد ما

ما بنده خاک کفت چون چاکران اندر صفت
ما دیدبان ان صفت با این همه عیب عما

تو یاد کن الطاف خود در سابق الله الصمد
در حق هر بدکار بد هم مجرم هر دو سرا

تو صدقه کن ای محتشم بر دل که دیدت ای صنم
در غیر تو چون بنگرم اندر زمین یا در سما

ان اب حیوان صفا هم در گلو گیرد ورا
کو خورده باشد بادهها زان خسرو میمون لقا

ای افتاب اندر نظر تاریک و دلگیر و شرر
ان را که دید او ان قمر در خوبی و حسن و بها

ای جان شیرین تلخ وش بر عاشقان هجر کش
در فرقت ان شاه خوش بیکبر با صد کبریا

ای جان سخن کوتاه کن یا این سخن در راه کن
در راه شاهنشاه کن در سوی تبریز صفا

ای تن چو سگ کاهل مشو افتاده عوعو بس معو
تو بازگرد از خویش و رو سوی شهنشاه بقا

ای صد بقا خاک کفش ان صد شهنشه در صفش
گشته رهی صد اصفش واله سلیمان در ولا

وانگه سلیمان زان ولا لرزان ز مکر ابتلا
از ترس کو را ان علا کمتر شود از رشکها

ناگه قضا را شیطنت از جام عز و سلطنت
بربوده از وی مکرمت کرده به ملکش اقتضا

چون یک دمی ان شاه فرد تدبیر ملک خویش کرد
دیو و پری را پای مرد ترتیب کرد ان پادشا

تا باز از ان عاقل شده دید از هوا غافل شده
زان باغها افل شده بیبر شده هم بینوا

زد تیغ قهر و قاهری بر گردن دیو و پری
کو را ز عشق ان سری مشغول کردند از قضا

زود اندرامد لطف شه مخدوم شمس الدین چو مه
در منع او گفتا که نه عالم مسوز ای مجتبا

از شه چو دید او مژدهای اورد در حین سجدهای
تبریز را از وعدهای کارزد به این هر دو سرا

چون نالد این مسکین که تا رحم اید ان دلدار را
خون بارد این چشمان که تا بینم من ان گلزار را

خورشید چون افروزدم تا هجر کمتر سوزدم
دل حیلتی اموزدم کز سر بگیرم کار را

ای عقل کل ذوفنون تعلیم فرما یک فسون
کز وی بخیزد در درون رحمی نگارین یار را

چون نور ان شمع چگل میدرنیابد جان و دل
کی داند اخر اب و گل دلخواه ان عیار را

جبریل با لطف و رشد عجل سمین را چون چشد
این دام و دانه کی کشد عنقای خوش منقار را

عنقا که یابد دام کس در پیش ان عنقامگس
ای عنکبوت عقل بس تا کی تنی این تار را

کو ان مسیح خوش دمی بیواسطه مریم یمی
کز وی دل ترسا همی پاره کند زنار را

دجال غم چون اتشی گسترد ز اتش مفرشی
کو عیسی خنجرکشی دجال بدکردار را

تن را سلامتها ز تو جان را قیامتها ز تو
عیسی علامتها ز تو وصل قیامت وار را

ساغر ز غم در سر فتد چون سنگ در ساغر فتد
اتش به خار اندرفتد چون گل نباشد خار را

ماندم ز عذرا وامقی چون من نبودم لایقی
لیکن خمار عاشقی در سر دل خمار را

شطرنج دولت شاه را صد جان به خرجش راه را
صد که حمایل کاه را صد درد دردی خوار را

بینم به شه واصل شده می از خودی فاصل شده
وز شاه جان حاصل شده جانها در او دیوار را

باشد که ان شاه حرون زان لطف از حدها برون
منسوخ گرداند کنون ان رسم استغفار را

جانی که رو این سو کند با بایزید او خو کند
یا در سنایی رو کند یا بو دهد عطار را

مخدوم جان کز جام او سرمست شد ایام او
گاهی که گویی نام او لازم شمر تکرار را

عالی خداوند شمس دین تبریز از او جان زمین
پرنور چون عرش مکین کو رشک شد انوار را

ای صد هزاران افرین بر ساعت فرخترین
کان ناطق روح الامین بگشاید ان اسرار را

در پاکی بیمهر و کین در بزم عشق او نشین
در پرده منکر ببین ان پرده صدمسمار را

من دی نگفتم مر تو را کای بینظیر خوش لقا
ای قد مه از رشک تو چون اسمان گشته دوتا

امروز صد چندان شدی حاجب بدی سلطان شدی
هم یوسف کنعان شدی هم فر نور مصطفی

امشب ستایمت ای پری فردا ز گفتن بگذری
فردا زمین و اسمان در شرح تو باشد فنا

امشب غنیمت دارمت باشم غلام و چاکرت
فردا ملک بیهش شود هم عرش بشکافد قبا

ناگه براید صرصری نی بام ماند نه دری
زین پشگان پر کی زند چونک ندارد پیل پا

باز از میان صرصرش درتابد ان حسن و فرش
هر ذرهای خندان شود در فر ان شمس الضحی

تعلیم گیرد ذرهها زان افتاب خوش لقا
صد ذرگی دلربا کانها نبودش ز ابتدا

هر لحظه وحی اسمان اید به سر جانها
کاخر چو دردی بر زمین تا چند میباشی برا

هر کز گران جانان بود چون درد در پایان بود
انگه رود بالای خم کان درد او یابد صفا

گل را مجنبان هر دمی تا اب تو صافی شود
تا درد تو روشن شود تا درد تو گردد دوا

جانیست چون شعله ولی دودش ز نورش بیشتر
چون دود از حد بگذرد در خانه ننماید ضیا

گر دود را کمتر کنی از نور شعله برخوری
از نور تو روشن شود هم این سرا هم ان سرا

در اب تیره بنگری نی ماه بینی نی فلک
خورشید و مه پنهان شود چون تیرگی گیرد هوا

باد شمالی میوزد کز وی هوا صافی شود
وز بهر این صیقل سحر در میدمد باد صبا

باد نفس مر سینه را ز اندوه صیقل میزند
گر یک نفس گیرد نفس مر نفس را اید فنا

جان غریب اندر جهان مشتاق شهر لامکان
نفس بهیمی در چرا چندین چرا باشد چرا

ای جان پاک خوش گهر تا چند باشی در سفر
تو باز شاهی بازپر سوی صفیر پادشا

ان خواجه را در کوی ما در گل فرورفتست پا
با تو بگویم حال او برخوان اذا جا القضا

جباروار و زفت او دامن کشان میرفت او
تسخرکنان بر عاشقان بازیچه دیده عشق را

بس مرغ پران بر هوا از دامها فرد و جدا
میاید از قبضه قضا بر پر او تیر بلا

ای خواجه سرمستک شدی بر عاشقان خنبک زدی
مست خداوندی خود کشتی گرفتی با خدا

بر اسمانها برده سر وز سرنبشت او بیخبر
همیان او پرسیم و زر گوشش پر از طال بقا

از بوسهها بر دست او وز سجدهها بر پای او
وز لورکند شاعران وز دمدمه هر ژاژخا

باشد کرم را افتی کان کبر ارد در فتی
از وهم بیمارش کند در چاپلوسی هر گدا

بدهد درمها در کرم او نافریدست ان درم
از مال و ملک دیگری مردی کجا باشد سخا

فرعون و شدادی شده خیکی پر از بادی شده
موری بده ماری شده وان مار گشته اژدها

عشق از سر قدوسیی همچون عصای موسیی
کو اژدها را میخورد چون افکند موسی عصا

بر خواجه روی زمین بگشاد از گردون کمین
تیری زدش کز زخم او همچون کمانی شد دوتا

در رو فتاد او ان زمان از ضربت زخم گران
خرخرکنان چون صرعیان در غرغره مرگ و فنا

رسوا شده عریان شده دشمن بر او گریان شده
خویشان او نوحه کنان بر وی چو اصحاب عزا

فرعون و نمرودی بده انی انا الله میزده
اشکسته گردن امده در یارب و در ربنا

او زعفرانی کرده رو زخمی نه بر اندام او
جز غمزه غمازهای شکرلبی شیرین لقا

تیرش عجبتر یا کمان چشمش تهیتر یا دهان
او بیوفاتر یا جهان او محتجبتر یا هما

اکنون بگویم سر جان در امتحان عاشقان
از قفل و زنجیر نهان هین گوشها را برگشا

کی برگشایی گوش را کو گوش مر مدهوش را
مخلص نباشد هوش را جز یفعل الله ما یشا

این خواجه باخرخشه شد پرشکسته چون پشه
نالان ز عشق عایشه کابیض عینی من بکا

انا هلکنا بعدکم یا ویلنا من بعدکم
مقت الحیوه فقدکم عودوا الینا بالرضا

العقل فیکم مرتهن هل من صدا یشفی الحزن
و القلب منکم ممتحن فی وسط نیران النوی

ای خواجه با دست و پا پایت شکستست از قضا
دلها شکستی تو بسی بر پای تو امد جزا

این از عنایتها شمر کز کوی عشق امد ضرر
عشق مجازی را گذر بر عشق حقست انتها

غازی به دست پور خود شمشیر چوبین میدهد
تا او در ان استا شود شمشیر گیرد در غزا

عشقی که بر انسان بود شمشیر چوبین ان بود
ان عشق با رحمان شود چون اخر اید ابتلا

عشق زلیخا ابتدا بر یوسف امد سالها
شد اخر ان عشق خدا میکرد بر یوسف قفا

بگریخت او یوسف پیش زد دست در پیراهنش
بدریده شد از جذب او برعکس حال ابتدا

گفتش قصاص پیرهن بردم ز تو امروز من
گفتا بسی زینها کند تقلیب عشق کبریا

مطلوب را طالب کند مغلوب را غالب کند
ای بس دعاگو را که حق کرد از کرم قبله دعا

باریک شد این جا سخن دم مینگنجد در دهن
من مغلطه خواهم زدن این جا روا باشد دغا

او میزند من کیستم من صورتم خاکیستم
رمال بر خاکی زند نقش صوابی یا خطا

این را رها کن خواجه را بنگر که میگوید مرا
عشق اتش اندر ریش زد ما را رها کردی چرا

ای خواجه صاحب قدم گر رفتم اینک امدم
تا من در این اخرزمان حال تو گویم برملا

اخر چه گوید غرهای جز ز افتابی ذرهای
از بحر قلزم قطرهای زین بینهایت ماجرا

چون قطرهای بنمایدت باقیش معلوم ایدت
ز انبار کف گندمی عرضه کنند اندر شرا

کفی چو دیدی باقیش نادیده خود میدانیش
دانیش و دانی چون شود چون بازگردد ز اسیا

هستی تو انبار کهن دستی در این انبار کن
بنگر چگونه گندمی وانگه به طاحون بر هلا

هست ان جهان چون اسیا هست ان جهان چون خرمنی
ان جا همین خواهی بدن گر گندمی گر لوبیا

رو ترک این گو ای مصر ان خواجه را بین منتظر
کو نیم کاره میکند تعجیل میگوید صلا

ای خواجه تو چونی بگو خسته در این پرفتنه کو
در خاک و خون افتادهای بیچاره وار و مبتلا

گفت الغیاث ای مسلمین دلها نگهدارید هین
شد ریخته خود خون من تا این نباشد بر شما

من عاشقان را در تبش بسیار کردم سرزنش
با سینه پرغل و غش بسیار گفتم ناسزا

ویل لکل همزه بهر زبان بد بود
هماز را لماز را جز چاشنی نبود دوا

کی ان دهان مردم است سوراخ مار و کژدم است
کهگل در ان سوراخ زن کزدم منه بر اقربا

در عشق ترک کام کن ترک حبوب و دام کن
مر سنگ را زر نام کن شکر لقب نه بر جفا

ای شاه جسم و جان ما خندان کن دندان ما
سرمه کش چشمان ما ای چشم جان را توتیا

ای مه ز اجلالت خجل عشقت ز خون ما بحل
چون دیدمت میگفت دل جا القضا جا القضا

ما گوی سرگردان تو اندر خم چوگان تو
گه خوانیش سوی طرب گه رانیش سوی بلا

گه جانب خوابش کشی گه سوی اسبابش کشی
گه جانب شهر بقا گه جانب دشت فنا

گه شکر ان مولی کند گه اه واویلی کند
گه خدمت لیلی کند گه مست و مجنون خدا

جان را تو پیدا کردهای مجنون و شیدا کردهای
گه عاشق کنج خلا گه عاشق رو و ریا

گه قصد تاج زر کند گه خاکها بر سر کند
گه خویش را قیصر کند گه دلق پوشد چون گدا

طرفه درخت امد کز او گه سیب روید گه کدو
گه زهر روید گه شکر گه درد روید گه دوا

جویی عجایب کاندرون گه اب رانی گاه خون
گه بادههای لعل گون گه شیر و گه شهد شفا

گه علم بر دل برتند گه دانش از دل برکند
گه فضلها حاصل کند گه جمله را روبد بلا

روزی محمدبک شود روزی پلنگ و سگ شود
گه دشمن بدرگ شود گه والدین و اقربا

گه خار گردد گاه گل گه سرکه گردد گاه مل
گاهی دهلزن گه دهل تا میخورد زخم عصا

گه عاشق این پنج و شش گه طالب جانهای خوش
این سوش کش ان سوش کش چون اشتری گم کرده جا

گاهی چو چه کن پست رو مانند قارون سوی گو
گه چون مسیح و کشت نو بالاروان سوی علا

تا فضل تو راهش دهد وز شید و تلوین وارهد
شیاد ما شیدا شود یک رنگ چون شمس الضحی

چون ماهیان بحرش سکن بحرش بود باغ و وطن
بحرش بود گور و کفن جز بحر را داند وبا

زین رنگها مفرد شود در خنب عیسی دررود
در صبغه الله رو نهد تا یفعل الله ما یشا

رست از وقاحت وز حیا وز دور وز نقلان جا
رست از برو رست از بیا چون سنگ زیر اسیا

انا فتحنا بابکم لا تهجروا اصحابکم
نلحق بکم اعقابکم هذا مکافات الولا

انا شددنا جنبکم انا غفرنا ذنبکم
مما شکرتم ربکم و الشکر جرار الرضا

مستفعلن مستفعلن مستفعلن مستفعلن
باب البیان مغلق قل صمتنا اولی بنا

ای از ورای پردهها تاب تو تابستان ما
ما را چو تابستان ببر دل گرم تا بستان ما

ای چشم جان را توتیا اخر کجا رفتی بیا
تا اب رحمت برزند از صحن اتشدان ما

تا سبزه گردد شورهها تا روضه گردد گورها
انگور گردد غورهها تا پخته گردد نان ما

ای افتاب جان و دل ای افتاب از تو خجل
اخر ببین کاین اب و گل چون بست گرد جان ما

شد خارها گلزارها از عشق رویت بارها
تا صد هزار اقرارها افکند در ایمان ما

ای صورت عشق ابد خوش رو نمودی در جسد
تا ره بری سوی احد جان را از این زندان ما

در دود غم بگشا طرب روزی نما از عین شب
روزی غریب و بوالعجب ای صبح نورافشان ما

گوهر کنی خرمهره را زهره بدری زهره را
سلطان کنی بیبهره را شاباش ای سلطان ما

کو دیدهها درخورد تو تا دررسد در گرد تو
کو گوش هوش اورد تو تا بشنود برهان ما

چون دل شود احسان شمر در شکر ان شاخ شکر
نعره برارد چاشنی از بیخ هر دندان ما

امد ز جان بانگ دهل تا جزوها اید به کل
ریحان به ریحان گل به گل از حبس خارستان ما

ای فصل باباران ما برریز بر یاران ما
چون اشک غمخواران ما در هجر دلداران ما

ای چشم ابر این اشکها میریز همچون مشکها
زیرا که داری رشکها بر ماه رخساران ما

این ابر را گریان نگر وان باغ را خندان نگر
کز لابه و گریه پدر رستند بیماران ما

ابر گران چون داد حق از بهر لب خشکان ما
رطل گران هم حق دهد بهر سبکساران ما

بر خاک و دشت بینوا گوهرفشان کرد اسمان
زین بینوایی میکشند از عشق طراران ما

این ابر چون یعقوب من وان گل چو یوسف در چمن
بشکفته روی یوسفان از اشک افشاران ما

یک قطرهاش گوهر شود یک قطرهاش عبهر شود
وز مال و نعمت پر شود کفهای کف خاران ما

باغ و گلستان ملی اشکوفه میکردند دی
زیرا که ابریق از پگه خوردند خماران ما

بربند لب همچون صدف مستی میا در پیش صف
تا بازایند این طرف از غیب هشیاران ما

بادا مبارک در جهان سور و عروسیهای ما
سور و عروسی را خدا ببرید بر بالای ما

زهره قرین شد با قمر طوطی قرین شد با شکر
هر شب عروسیی دگر از شاه خوش سیمای ما

ان القلوب فرجت ان النفوس زوجت
ان الهموم اخرجت در دولت مولای ما

بسم الله امشب بر نوی سوی عروسی میروی
داماد خوبان میشوی ای خوب شهرارای ما

خوش میروی در کوی ما خوش میخرامی سوی ما
خوش میجهی در جوی ما ای جوی و ای جویای ما

خوش میروی بر رای ما خوش میگشایی پای ما
خوش میبری کفهای ما ای یوسف زیبای ما

از تو جفا کردن روا وز ما وفا جستن خطا
پای تصرف را بنه بر جان خون پالای ما

ای جان جان جان را بکش تا حضرت جانان ما
وین استخوان را هم بکش هدیه بر عنقای ما

رقصی کنید ای عارفان چرخی زنید ای منصفان
در دولت شاه جهان ان شاه جان افزای ما

در گردن افکنده دهل در گردک نسرین و گل
کامشب بود دف و دهل نیکوترین کالای ما

خاموش کامشب زهره شد ساقی به پیمانه و به مد
بگرفته ساغر میکشد حمرای ما حمرای ما

والله که این دم صوفیان بستند از شادی میان
در غیب پیش غیبدان از شوق استسقای ما

قومی چو دریا کف زنان چون موجها سجده کنان
قومی مبارز چون سنان خون خوار چون اجزای ما

خاموش کامشب مطبخی شاهست از فرخ رخی
این نادره که میپزد حلوای ما حلوای ما

دیدم سحر ان شاه را بر شاهراه هل اتی
در خواب غفلت بیخبر زو بوالعلی و بوالعلا

زان می که در سر داشتم من ساغری برداشتم
در پیش او میداشتم گفتم که ای شاه الصلا

گفتا چیست این ای فلان گفتم که خون عاشقان
جوشیده و صافی چو جان بر اتش عشق و ولا

گفتا چو تو نوشیدهای در دیگ جان جوشیدهای
از جان و دل نوشش کنم ای باغ اسرار خدا

ان دلبر سرمست من بستد قدح از دست من
اندرکشیدش همچو جان کان بود جان را جان فزا

از جان گذشته صد درج هم در طرب هم در فرج
میکرد اشارت اسمان کای چشم بد دور از شما

می ده گزافه ساقیا تا کم شود خوف و رجا
گردن بزن اندیشه را ما از کجا او از کجا

پیش ار نوشانوش را از بیخ برکن هوش را
ان عیش بیروپوش را از بند هستی برگشا

در مجلس ما سرخوش ا برقع ز چهره برگشا
زان سان که اول امدی ای یفعل الله ما یشا

دیوانگان جسته بین از بند هستی رسته بین
در بیدلی دل بسته بین کاین دل بود دام بلا

زوتر بیا هین دیر شد دل زین ولایت سیر شد
مستش کن و بازش رهان زین گفتن زوتر بیا

بگشا ز دستم این رسن بربند پای بوالحسن
پر ده قدح را تا که من سر را بنشناسم ز پا

بی ذوق ان جانی که او در ماجرا و گفت و گو
هر لحظه گرمی میکند با بوالعلی و بوالعلا

نانم مده ابم مده اسایش و خوابم مده
ای تشنگی عشق تو صد همچو ما را خونبها

امروز مهمان توام مست و پریشان توام
پر شد همه شهر این خبر کامروز عیش است الصلا

هر کو به جز حق مشتری جوید نباشد جز خری
در سبزه این گولخن همچون خران جوید چرا

میدان که سبزه گولخن گنده کند ریش و دهن
زیرا ز خضرای دمن فرمود دوری مصطفی

دورم ز خضرای دمن دورم ز حورای چمن
دورم ز کبر و ما و من مست شراب کبریا

از دل خیال دلبری برکرد ناگاهان سری
ماننده ماه از افق ماننده گل از گیا

جمله خیالات جهان پیش خیال او دوان
مانند اهن پارهها در جذبه اهن ربا

بد لعلها پیشش حجر شیران به پیشش گورخر
شمشیرها پیشش سپر خورشید پیشش ذرهها

عالم چو کوه طور شد هر ذرهاش پرنور شد
مانند موسی روح هم افتاد بیهوش از لقا

هر هستییی در وصل خود در وصل اصل اصل خود
خنبک زنان بر نیستی دستک زنان اندر نما

سرسبز و خوش هر ترهای نعره زنان هر ذرهای
کالصبر مفتاح الفرج و الشکر مفتاح الرضا

گل کرد بلبل را ندا کای صد چو من پیشت فدا
حارس بدی سلطان شدی تا کی زنی طال بقا

ذرات محتاجان شده اندر دعا نالان شده
برقی بر ایشان برزده مانده ز حیرت از دعا

السلم منهاج الطلب الحلم معراج الطرب
و النار صراف الذهب و النور صراف الولا

العشق مصباح العشا و الهجر طباخ الحشا
و الوصل تریاق الغشا یا من علی قلبی مشا

الشمس من افراسنا و البدر من حراسنا
و العشق من جلاسنا من یدر ما فی راسنا

یا سایلی عن حبه اکرم به انعم به
کل المنی فی جنبه عند التجلی کالهبا

یا سایلی عن قصتی العشق قسمی حصتی
و السکر افنی غصتی یا حبذا لی حبذا

الفتح من تفاحکم و الحشر من اصباحکم
القلب من ارواحکم فی الدور تمثال الرحا

اریاحکم تجلی البصر یعقوبکم یلقی النظر
یا یوسفینا فی البشر جودوا بما الله اشتری

الشمس خرت و القمر نسکا مع الاحدی عشر
قدامکم فی یقظه قدام یوسف فی الکری

اصل العطایا دخلنا ذخر البرایا نخلنا
یا من لحب او نوی یشکوا مخالیب النوی

ای عاشقان ای عاشقان امد گه وصل و لقا
از اسمان امد ندا کای ماه رویان الصلا

ای سرخوشان ای سرخوشان امد طرب دامن کشان
بگرفته ما زنجیر او بگرفته او دامان ما

امد شراب اتشین ای دیو غم کنجی نشین
ای جان مرگ اندیش رو ای ساقی باقی درا

ای هفت گردون مست تو ما مهرهای در دست تو
ای هست ما از هست تو در صد هزاران مرحبا

ای مطرب شیرین نفس هر لحظه میجنبان جرس
ای عیش زین نه بر فرس بر جان ما زن ای صبا

ای بانگ نای خوش سمر در بانگ تو طعم شکر
اید مرا شام و سحر از بانگ تو بوی وفا

بار دگر اغاز کن ان پردهها را ساز کن
بر جمله خوبان ناز کن ای افتاب خوش لقا

خاموش کن پرده مدر سغراق خاموشان بخور
ستار شو ستار شو خو گیر از حلم خدا

ای یار ما دلدار ما ای عالم اسرار ما
ای یوسف دیدار ما ای رونق بازار ما

نک بر دم امسال ما خوش عاشق امد پار ما
ما مفلسانیم و تویی صد گنج و صد دینار ما

ما کاهلانیم و تویی صد حج و صد پیکار ما
ما خفتگانیم و تویی صد دولت بیدار ما

ما خستگانیم و تویی صد مرهم بیمار ما
ما بس خرابیم و تویی هم از کرم معمار ما

من دوش گفتم عشق را ای خسرو عیار ما
سر درمکش منکر مشو تو بردهای دستار ما

واپس جوابم داد او نی از توست این کار ما
چون هرچ گویی وادهد همچون صدا کهسار ما

من گفتمش خود ما کهیم و این صدا گفتار ما
زیرا که که را اختیاری نبود ای مختار ما

خواجه بیا خواجه بیا خواجه دگربار بیا
دفع مده دفع مده ای مه عیار بیا

عاشق مهجور نگر عالم پرشور نگر
تشنه مخمور نگر ای شه خمار بیا

پای تویی دست تویی هستی هر هست تویی
بلبل سرمست تویی جانب گلزار بیا

گوش تویی دیده تویی وز همه بگزیده تویی
یوسف دزدیده تویی بر سر بازار بیا

ای ز نظر گشته نهان ای همه را جان و جهان
بار دگر رقص کنان بیدل و دستار بیا

روشنی روز تویی شادی غم سوز تویی
ماه شب افروز تویی ابر شکربار بیا

ای علم عالم نو پیش تو هر عقل گرو
گاه میا گاه مرو خیز به یک بار بیا

ای دل اغشته به خون چند بود شور و جنون
پخته شد انگور کنون غوره میفشار بیا

ای شب اشفته برو وی غم ناگفته برو
ای خرد خفته برو دولت بیدار بیا

ای دل اواره بیا وی جگر پاره بیا
ور ره در بسته بود از ره دیوار بیا

ای نفس نوح بیا وی هوس روح بیا
مرهم مجروح بیا صحت بیمار بیا

ای مه افروخته رو اب روان در دل جو
شادی عشاق بجو کوری اغیار بیا

بس بود ای ناطق جان چند از این گفت زبان
چند زنی طبل بیان بیدم و گفتار بیا

یار مرا غار مرا عشق جگرخوار مرا
یار تویی غار تویی خواجه نگهدار مرا

نوح تویی روح تویی فاتح و مفتوح تویی
سینه مشروح تویی بر در اسرار مرا

نور تویی سور تویی دولت منصور تویی
مرغ که طور تویی خسته به منقار مرا

قطره تویی بحر تویی لطف تویی قهر تویی
قند تویی زهر تویی بیش میازار مرا

حجره خورشید تویی خانه ناهید تویی
روضه امید تویی راه ده ای یار مرا

روز تویی روزه تویی حاصل دریوزه تویی
اب تویی کوزه تویی اب ده این بار مرا

دانه تویی دام تویی باده تویی جام تویی
پخته تویی خام تویی خام بمگذار مرا

این تن اگر کم تندی راه دلم کم زندی
راه شدی تا نبدی این همه گفتار مرا

رستم از این نفس و هوا زنده بلا مرده بلا
زنده و مرده وطنم نیست به جز فضل خدا

رستم از این بیت و غزل ای شه و سلطان ازل
مفتعلن مفتعلن مفتعلن کشت مرا

قافیه و مغلطه را گو همه سیلاب ببر
پوست بود پوست بود درخور مغز شعرا

ای خمشی مغز منی پرده ان نغز منی
کمتر فضل خمشی کش نبود خوف و رجا

بر ده ویران نبود عشر زمین کوچ و قلان
مست و خرابم مطلب در سخنم نقد و خطا

تا که خرابم نکند کی دهد ان گنج به من
تا که به سیلم ندهد کی کشدم بحر عطا

مرد سخن را چه خبر از خمشی همچو شکر
خشک چه داند چه بود ترلللا ترلللا

اینهام اینهام مرد مقالات نهام
دیده شود حال من ار چشم شود گوش شما

دست فشانم چو شجر چرخ زنان همچو قمر
چرخ من از رنگ زمین پاکتر از چرخ سما

عارف گوینده بگو تا که دعای تو کنم
چونک خوش و مست شوم هر سحری وقت دعا

دلق من و خرقه من از تو دریغی نبود
و انک ز سلطان رسدم نیم مرا نیم تو را

از کف سلطان رسدم ساغر و سغراق قدم
چشمه خورشید بود جرعه او را چو گدا

من خمشم خسته گلو عارف گوینده بگو
زانک تو داود دمی من چو کهم رفته ز جا

اه که ان صدر سرا میندهد بار مرا
مینکند محرم جان محرم اسرار مرا

نغزی و خوبی و فرش اتش تیز نظرش
پرسش همچون شکرش کرد گرفتار مرا

گفت مرا مهر تو کو رنگ تو کو فر تو کو
رنگ کجا ماند و بو ساعت دیدار مرا

غرقه جوی کرمم بنده ان صبحدمم
کان گل خوش بوی کشد جانب گلزار مرا

هر که به جوبار بود جامه بر او بار بود
چند زیانست و گران خرقه و دستار مرا

ملکت و اسباب کز این ماه رخان شکرین
هست به معنی چو بود یار وفادار مرا

دستگه و پیشه تو را دانش و اندیشه تو را
شیر تو را بیشه تو را اهوی تاتار مرا

نیست کند هست کند بیدل و بیدست کند
باده دهد مست کند ساقی خمار مرا

ای دل قلاش مکن فتنه و پرخاش مکن
شهره مکن فاش مکن بر سر بازار مرا

گر شکند پند مرا زفت کند بند مرا
بر طمع ساختن یار خریدار مرا

بیش مزن دم ز دوی دو دو مگو چون ثنوی
اصل سبب را بطلب بس شد از اثار مرا

طوق جنون سلسله شد باز مکن سلسله را
لابه گری میکنمت راه تو زن قافله را

مست و خوش و شاد توام حامله داد توام
حامله گر بار نهد جرم منه حامله را

هیچ فلک دفع کند از سر خود دور سفر
هیچ زمین دفع کند از تن خود زلزله را

میکشد ان شه رقمی دل به کفش چون قلمی
تازه کن اسلام دمیخواجه رها کن گله را

انچ کند شاه جفا ابله دان بر کف شه
انک بیابد کف شه بوسه دهد ابله را

همچو کتابیست جهان جامع احکام نهان
جان تو سردفتر ان فهم کن این مسیله را

شاد همیباش و ترش اب بگردان و خمش
باز کن از گردن خر مشغله زنگله را

شمع جهان دوش نبد نور تو در حلقه ما
راست بگو شمع رخت دوش کجا بود کجا

سوی دل ما بنگر کز هوس دیدن تو
دولت ان جا که در او حسن تو بگشاد قبا

دوش به هر جا که بدی دانم کامروز ز غم
گشته بود همچو دلم مسجد لا حول و لا

دوش همیگشتم من تا به سحر ناله کنان
بدرک بالصبح بدا هیج نومیو نفی

سایه نوری تو و ما جمله جهان سایه تو
نور کی دیدست که او باشد از سایه جدا

گاه بود پهلوی او گاه شود محو در او
پهلوی او هست خدا محو در او هست لقا

سایه زده دست طلب سخت در ان نور عجب
تا چو بکاهد بکشد نور خدایش به خدا

شرح جدایی و درامیختگی سایه و نور
لا یتناهی و لین جیت بضعف مددا

نور مسبب بود و هر چه سبب سایه او
بی سببی قد جعل الله لکل سببا

اینه همدگر افتاد مسبب و سبب
هر کی نه چون اینه گشتست ندید اینه را

کار تو داری صنما قدر تو باری صنما
ما همه پابسته تو شیر شکاری صنما

دلبر بیکینه ما شمع دل سینه ما
در دو جهان در دو سرا کار تو داری صنما

ذره به ذره بر تو سجده کنان بر در تو
چاکر و یاری گر تو اه چه یاری صنما

هر نفسی تشنه ترم بسته جوع البقرم
گفت که دریا بخوری گفتم که اری صنما

هر کی ز تو نیست جدا هیچ نمیرد به خدا
انگه اگر مرگ بود پیش تو باری صنما

نیست مرا کار و دکان هستم بیکار جهان
زان که ندانم جز تو کارگزاری صنما

خواه شب و خواه سحر نیستم از هر دو خبر
کیست خبر چیست خبر روزشماری صنما

روز مرا دیدن تو شب غم ببریدن تو
از تو شبم روز شود همچو نهاری صنما

باغ پر از نعمت من گلبن بازینت من
هیچ ندید و نبود چون تو بهاری صنما

جسم مرا خاک کنی خاک مرا پاک کنی
باز مرا نقش کنی ماه عذاری صنما

فلسفیک کور شود نور از او دور شود
زو ندمد سنبل دین چونک نکاری صنما

فلسفی این هستی من عارف تو مستی من
خوبی این زشتی ان هم تو نگاری صنما

کاهل و ناداشت بدم کام دراورد مرا
طوطی اندیشه او همچو شکر خورد مرا

تابش خورشید ازل پرورش جان و جهان
بر صفت گل به شکر پخت و بپرورد مرا

گفتم ای چرخ فلک مرد جفای تو نیم
گفت زبون یافت مگر ای سره این مرد مرا

ای شه شطرنج فلک مات مرا برد تو را
ای ملک ان تخت تو را تخته این نرد مرا

تشنه و مستسقی تو گشتهام ای بحر چنانک
بحر محیط ار بخورم باشد درخورد مرا

حسن غریب تو مرا کرد غریب دو جهان
فردی تو چون نکند از همگان فرد مرا

رفتم هنگام خزان سوی رزان دست گزان
نوحه گر هجر تو شد هر ورق زرد مرا

فتنه عشاق کند ان رخ چون روز تو را
شهره افاق کند این دل شبگرد مرا

راست چو شقه علمت رقص کنانم ز هوا
بال مرا بازگشا خوش خوش و منورد مرا

صبح دم سرد زند از پی خورشید زند
از پی خورشید تو است این نفس سرد مرا

جزو ز جزوی چو برید از تن تو درد کند
جزو من از کل ببرد چون نبود درد مرا

بنده انم که مرا بیگنه ازرده کند
چون صفتی دارد از ان مه که بیازرد مرا

هر کسکی را هوسی قسم قضا و قدر است
عشق وی اورد قضا هدیه ره اورد مرا

اسب سخن بیش مران در ره جان گرد مکن
گر چه که خود سرمه جان امد ان گرد مرا

در دو جهان لطیف و خوش همچو امیر ما کجا
ابروی او گره نشد گر چه که دید صد خطا

چشم گشا و رو نگر جرم بیار و خو نگر
خوی چو اب جو نگر جمله طراوت و صفا

من ز سلام گرم او اب شدم ز شرم او
وز سخنان نرم او اب شوند سنگها

زهر به پیش او ببر تا کندش به از شکر
قهر به پیش او بنه تا کندش همه رضا

اب حیات او ببین هیچ مترس از اجل
در دو در رضای او هیچ ملرز از قضا

سجده کنی به پیش او عزت مسجدت دهد
ای که تو خوار گشتهای زیر قدم چو بوریا

خواندم امیر عشق را فهم بدین شود تو را
چونک تو رهن صورتی صورت توست ره نما

از تو دل ار سفر کند با تپش جگر کند
بر سر پاست منتظر تا تو بگوییش بیا

دل چو کبوتری اگر میبپرد ز بام تو
هست خیال بام تو قبله جانش در هوا

بام و هوا تویی و بس نیست روی به جز هوس
اب حیات جان تویی صورتها همه سقا

دور مرو سفر مجو پیش تو است ماه تو
نعره مزن که زیر لب میشنود ز تو دعا

میشنود دعای تو میدهدت جواب او
کای کر من کری بهل گوش تمام برگشا

گر نه حدیث او بدی جان تو اه کی زدی
اه بزن که اه تو راه کند سوی خدا

چرخ زنان بدان خوشم کاب به بوستان کشم
میوه رسد ز اب جان شوره و سنگ و ریگ را

باغ چو زرد و خشک شد تا بخورد ز اب جان
شاخ شکسته را بگو اب خور و بیازما

شب برود بیا به گه تا شنوی حدیث شه
شب همه شب مثال مه تا به سحر مشین ز پا

با لب او چه خوش بود گفت و شنید و ماجرا
خاصه که در گشاید و گوید خواجه اندرا

با لب خشک گوید او قصه چشمه خضر
بر قد مرد میبرد درزی عشق او قبا

مست شوند چشمها از سکرات چشم او
رقص کنان درختها پیش لطافت صبا

بلبل با درخت گل گوید چیست در دلت
این دم در میان بنه نیست کسی تویی و ما

گوید تا تو با تویی هیچ مدار این طمع
جهد نمای تا بری رخت توی از این سرا

چشمه سوزن هوس تنگ بود یقین بدان
ره ندهد به ریسمان چونک ببیندش دوتا

بنگر افتاب را تا به گلو در اتشی
تا که ز روی او شود روی زمین پر از ضیا

چونک کلیم حق بشد سوی درخت اتشین
گفت من اب کوثرم کفش برون کن و بیا

هیچ مترس ز اتشم زانک من ابم و خوشم
جانب دولت امدی صدر تراست مرحبا

جوهریی و لعل کان جان مکان و لامکان
نادره زمانهای خلق کجا و تو کجا

بارگه عطا شود از کف عشق هر کفی
کارگه وفا شود از تو جهان بیوفا

ز اول روز امدی ساغر خسروی به کف
جانب بزم میکشی جان مرا که الصلا

دل چه شود چو دست دل گیرد دست دلبری
مس چه شود چو بشنود بانگ و صلای کیمیا

امد دلبری عجب نیزه به دست چون عرب
گفتم هست خدمتی گفت تعال عندنا

جست دلم که من دوم گفت خرد که من روم
کرد اشارت از کرم گفت بلی کلا کما

خوان چو رسید از اسمان دست بشوی و هم دهان
تا که نیاید از کفت بوی پیاز و گندنا

کان نمک رسید هین گر تو ملیح و عاشقی
کاس ستان و کاسه ده شور گزین نه شوربا

بسته کنم من این دو لب تا که چراغ روز و شب
هم به زبانه زبان گوید قصه با شما

دی بنواخت یار من بنده غم رسیده را
داد ز خویش چاشنی جان ستم چشیده را

هوش فزود هوش را حلقه نمود گوش را
جوش نمود نوش را نور فزود دیده را

گفت که ای نزار من خسته و ترسگار من
من نفروشم از کرم بنده خودخریده را

بین که چه داد میکند بین چه گشاد میکند
یوسف یاد میکند عاشق کف بریده را

داشت مرا چو جان خود رفت ز من گمان بد
بر کتفم نهاد او خلعت نورسیده را

عاجز و بیکسم مبین اشک چو اطلسم مبین
در تن من کشیده بین اطلس زرکشیده را

هر که بود در این طلب بس عجبست و بوالعجب
صد طربست در طرب جان ز خود رهیده را

چاشنی جنون او خوشتر یا فسون او
چونک نهفته لب گزد خسته غم گزیده را

وعده دهد به یار خود گل دهد از کنار خود
پر کند از خمار خود دیده خون چکیده را

کحل نظر در او نهد دست کرم بر او زند
سینه بسوزد از حسد این فلک خمیده را

جام می الست خود خویش دهد به سمت خود
طبل زند به دست خود باز دل پریده را

بهر خدای را خمش خوی سکوت را مکش
چون که عصیده میرسد کوته کن قصیده را

مفتعلن مفاعلن مفتعلن مفاعلن
در مگشا و کم نما گلشن نورسیده را

ای که تو ماه اسمان ماه کجا و تو کجا
در رخ مه کجا بود این کر و فر و کبریا

جمله به ماه عاشق و ماه اسیر عشق تو
ناله کنان ز درد تو لابه کنان که ای خدا

سجده کنند مهر و مه پیش رخ چو اتشت
چونک کند جمال تو با مه و مهر ماجرا

امد دوش مه که تا سجده برد به پیش تو
غیرت عاشقان تو نعره زنان که رو میا

خوش بخرام بر زمین تا شکفند جانها
تا که ملک فروکند سر ز دریچه سما

چون که شود ز روی تو برق جهنده هر دلی
دست به چشم برنهد از پی حفظ دیدهها

هر چه بیافت باغ دل از طرب و شکفتگی
از دی این فراق شد حاصل او همه هبا

زرد شدست باغ جان از غم هجر چون خزان
کی برسد بهار تو تا بنماییش نما

بر سر کوی تو دلم زار نزار خفت دی
کرد خیال تو گذر دید بدان صفت ورا

گفت چگونهای از این عارضه گران بگو
کز تنکی ز دیدهها رفت تن تو در خفا

گفت و گذشت او ز من لیک ز ذوق ان سخن
صحت یافت این دلم یا رب تش دهی جزا

ماه درست را ببین کو بشکست خواب ما
تافت ز چرخ هفتمین در وطن خراب ما

خواب ببر ز چشم ما چون ز تو روز گشت شب
اب مده به تشنگان عشق بس است اب ما

جمله ره چکیده خون از سر تیغ عشق او
جمله کو گرفته بو از جگر کباب ما

شکر باکرانه را شکر بیکرانه گفت
غره شدی به ذوق خود بشنو این جواب ما

روترشی چرا مگر صاف نبد شراب تو
از پی امتحان بخور یک قدح از شراب ما

تا چه شوند عاشقان روز وصال ای خدا
چونک ز هم بشد جهان از بت بانقاب ما

از تبریز شمس دین روی نمود عاشقان
ای که هزار افرین بر مه و افتاب ما

با تو حیات و زندگی بیتو فنا و مردنا
زانک تو افتابی و بیتو بود فسردنا

خلق بر این بساطها بر کف تو چو مهرهای
هم ز تو ماه گشتنا هم ز تو مهره بردنا

گفت دمم چه میدهی دم به تو من سپردهام
من ز تو بیخبر نیم در دم دم سپردنا

پیش به سجده میشدم پست خمیده چون شتر
خنده زنان گشاد لب گفت درازگردنا

بین که چه خواهی کردنا بین که چه خواهی کردنا
گردن دراز کردهای پنبه بخواهی خوردنا

ای بگرفته از وفا گوشه کران چرا چرا
بر من خسته کردهای روی گران چرا چرا

بر دل من که جای تست کارگه وفای تست
هر نفسی همیزنی زخم سنان چرا چرا

گوهر نو به گوهری برد سبق ز مشتری
جان و جهان همیبری جان و جهان چرا چرا

چشمه خضر و کوثری ز اب حیات خوشتری
ز اتش هجر تو منم خشک دهان چرا چرا

مهر تو جان نهان بود مهر تو بینشان بود
در دل من ز بهر تو نقش و نشان چرا چرا

گفت که جان جان منم دیدن جان طمع مکن
ای بنموده روی تو صورت جان چرا چرا

ای تو به نور مستقل وی ز تو اختران خجل
بس دودلی میان دل ز ابر گمان چرا چرا

گر تو ملولی ای پدر جانب یار من بیا
تا که بهار جانها تازه کند دل تو را

بوی سلام یار من لخلخه بهار من
باغ و گل و ثمار من ارد سوی جان صبا

مستی و طرفه مستیی هستی و طرفه هستیی
ملک و درازدستیی نعره زنان که الصلا

پای بکوب و دست زن دست در ان دو شست زن
پیش دو نرگس خوشش کشته نگر دل مرا

زنده به عشق سرکشم بینی جان چرا کشم
پهلوی یار خود خوشم یاوه چرا روم چرا

جان چو سوی وطن رود اب به جوی من رود
تا سوی گولخن رود طبع خسیس ژاژخا

دیدن خسرو زمن شعشعه عقار من
سخت خوش است این وطن مینروم از این سرا

جان طرب پرست ما عقل خراب مست ما
ساغر جان به دست ما سخت خوش است ای خدا

هوش برفت گو برو جایزه گو بشو گرو
روز شدست گو بشو بیشب و روز تو بیا

مست رود نگار من در بر و در کنار من
هیچ مگو که یار من باکرمست و باوفا

امد جان جان من کوری دشمنان من
رونق گلستان من زینت روضه رضا

چون همه عشق روی تست جمله رضای نفس ما
کفر شدست لاجرم ترک هوای نفس ما

چونک به عشق زنده شد قصد غزاش چون کنم
غمزه خونی تو شد حج و غزای نفس ما

نیست ز نفس ما مگر نقش و نشان سایهای
چون به خم دو زلف تست مسکن و جای نفس ما

عشق فروخت اتشی کاب حیات از او خجل
پرس که از برای که ان ز برای نفس ما

هژده هزار عالم عیش و مراد عرضه شد
جز به جمال تو نبود جوشش و رای نفس ما

دوزخ جای کافران جنت جای مومنان
عشق برای عاشقان محو سزای نفس ما

اصل حقیقت وفا سر خلاصه رضا
خواجه روح شمس دین بود صفای نفس ما

در عوض عبیر جان در بدن هزار سنگ
از تبریز خاک را کحل ضیای نفس ما

عشق تو اورد قدح پر ز بلاها
گفتم می مینخورم پیش تو شاها

داد می معرفتش ان شکرستان
مست شدم برد مرا تا به کجاها

از طرفی روح امین امد پنهان
پیش دویدم که ببین کار و کیاها

گفتم ای سر خدا روی نهان کن
شکر خدا کرد و ثنا گفت دعاها

گفتم خود ان نشود عاشق پنهان
چیست که ان پرده شود پیش صفاها

عشق چو خون خواره شود وای از او وای
کوه احد پاره شود خاصه چو ماها

شاد دمی کان شه من اید خندان
باز گشاید به کرم بند قباها

گوید افسرده شدی بینظر ما
پیشتر ا تا بزند بر تو هواها

گویم کان لطف تو کو ای همه خوبی
بنده خود را بنما بندگشاها

گوید نی تازه شوی هیچ مخور غم
تازهتر از نرگس و گل وقت صباها

گویم ای داده دوا هر دو جهان را
نیست مرا جز لب تو جان دواها

میوه هر شاخ و شجر هست گوایش
روی چو زر و اشک مرا هست گواها

از این اقبالگاه خوش مشو یک دم دلا تنها
دمی می نوش باده جان و یک لحظه شکر میخا

به باطن همچو عقل کل به ظاهر همچو تنگ گل
دمی الهام امر قل دمی تشریف اعطینا

تصورهای روحانی خوشی بیپشیمانی
ز رزم و بزم پنهانی ز سر سر او اخفی

ملاحتهای هر چهره از ان دریاست یک قطره
به قطره سیر کی گردد کسی کش هست استسقا

دلا زین تنگ زندانها رهی داری به میدانها
مگر خفتهست پای تو تو پنداری نداری پا

چه روزیهاست پنهانی جز این روزی که میجویی
چه نانها پختهاند ای جان برون از صنعت نانبا

تو دو دیده فروبندی و گویی روز روشن کو
زند خورشید بر چشمت که اینک من تو در بگشا

از این سو میکشانندت و زان سو میکشانندت
مرو ای ناب با دردی بپر زین درد رو بالا

هر اندیشه که میپوشی درون خلوت سینه
نشان و رنگ اندیشه ز دل پیداست بر سیما

ضمیر هر درخت ای جان ز هر دانه که مینوشد
شود بر شاخ و برگ او نتیجه شرب او پیدا

ز دانه سیب اگر نوشد بروید برگ سیب از وی
ز دانه تمر اگر نوشد بروید بر سرش خرما

چنانک از رنگ رنجوران طبیب از علت اگه شد
ز رنگ و روی چشم تو به دینت پی برد بینا

ببیند حال دین تو بداند مهر و کین تو
ز رنگت لیک پوشاند نگرداند تو را رسوا

نظر در نامه میدارد ولی با لب نمیخواند
همیداند کز این حامل چه صورت زایدش فردا

وگر برگوید از دیده بگوید رمز و پوشیده
اگر درد طلب داری بدانی نکته و ایما

وگر درد طلب نبود صریحا گفته گیر این را
فسانه دیگران دانی حواله میکنی هر جا

شب قدر است جسم تو کز او یابند دولتها
مه بدرست روح تو کز او بشکافت ظلمتها

مگر تقویم یزدانی که طالعها در او باشد
مگر دریای غفرانی کز او شویند زلتها

مگر تو لوح محفوظی که درس غیب از او گیرند
و یا گنجینه رحمت کز او پوشند خلعتها

عجب تو بیت معموری که طوافانش املاکند
عجب تو رق منشوری کز او نوشند شربتها

و یا ان روح بیچونی کز اینها جمله بیرونی
که در وی سرنگون امد تاملها و فکرتها

ولی برتافت بر چونها مشارقهای بیچونی
بر اثار لطیف تو غلط گشتند الفتها

عجایب یوسفی چون مه که عکس اوست در صد چه
از او افتاده یعقوبان به دام و جاه ملتها

چو زلف خود رسن سازد ز چههاشان براندازد
کشدشان در بر رحمت رهاندشان ز حیرتها

چو از حیرت گذر یابد صفات ان را که دریابد
خمش که بس شکسته شد عبارتها و عبرتها

عطارد مشتری باید متاع اسمانی را
مهی مریخ چشم ارزد چراغ ان جهانی را

چو چشمی مقترن گردد بدان غیبی چراغ جان
ببیند بیقرینه او قرینان نهانی را

یکی جان عجب باید که داند جان فدا کردن
دو چشم معنوی باید عروسان معانی را

یکی چشمیست بشکفته صقال روح پذرفته
چو نرگس خواب او رفته برای باغبانی را

چنین باغ و چنین شش جو پس این پنج و این شش جو
قیاسی نیست کمتر جو قیاس اقترانی را

به صفها رایت نصرت به شبها حارس امت
نهاده بر کف وحدت در سبع المثانی را

شکسته پشت شیطان را بدیده روی سلطان را
که هر خس از بنا داند به استدلال بانی را

زهی صافی زهی حری مثال می خوشی مری
کسی دزدد چنین دری که بگذارد عوانی را

الی البحر توجهنا و من عذب تفکهنا
لقینا الدر مجانا فلا نبغی الدنانی را

لقیت الما عطشانا لقیت الرزق عریانا
صحبت اللیث احیانا فلا اخشی السنانی را

توی موسی عهد خود درا در بحر جزر و مد
ره فرعون باید زد رها کن این شبانی را

الا ساقی به جان تو به اقبال جوان تو
به ما ده از بنان تو شراب ارغوانی را

بگردان باده شاهی که همدردی و همراهی
نشان درد اگر خواهی بیا بنگر نشانی را

بیا درده می احمر که هم بحر است و هم گوهر
برهنه کن به یک ساغر حریف امتحانی را

برو ای رهزن مستان رها کن حیله و دستان
که ره نبود در این بستان دغا و قلتبانی را

جواب انک میگوید به زر نخریدهای جان را
که هندو قدر نشناسد متاع رایگانی را

مسلمانان مسلمانان چه باید گفت یاری را
که صد فردوس میسازد جمالش نیم خاری را

مکانها بیمکان گردد زمینها جمله کان گردد
چو عشق او دهد تشریف یک لحظه دیاری را

خداوندا زهی نوری لطافت بخش هر حوری
که اب زندگی سازد ز روی لطف ناری را

چو لطفش را بیفشارد هزاران نوبهار ارد
چه نقصان گر ز غیرت او زند برهم بهاری را

جمالش افتاب امد جهان او را نقاب امد
ولیکن نقش کی بیند به جز نقش و نگاری را

جمال گل گواه امد که بخششها ز شاه امد
اگر چه گل بنشناسد هوای سازواری را

اگر گل را خبر بودی همیشه سرخ و تر بودی
ازیرا افتی ناید حیات هوشیاری را

به دست اور نگاری تو کز این دستست کار تو
چرا باید سپردن جان نگاری جان سپاری را

ز شمس الدین تبریزی منم قاصد به خون ریزی
که عشقی هست در دستم که ماند ذوالفقاری را

رسید ان شه رسید ان شه بیارایید ایوان را
فروبرید ساعدها برای خوب کنعان را

چو امد جان جان جان نشاید برد نام جان
به پیشش جان چه کار اید مگر از بهر قربان را

بدم بیعشق گمراهی درامد عشق ناگاهی
بدم کوهی شدم کاهی برای اسب سلطان را

گر ترکست و تاجیکست بدو این بنده نزدیکست
چو جان با تن ولیکن تن نبیند هیچ مر جان را

هلا یاران که بخت امد گه ایثار رخت امد
سلیمانی به تخت امد برای عزل شیطان را

بجه از جا چه میپایی چرا بیدست و بیپایی
نمیدانی ز هدهد جو ره قصر سلیمان را

بکن ان جا مناجاتت بگو اسرار و حاجاتت
سلیمان خود همیداند زبان جمله مرغان را

سخن بادست ای بنده کند دل را پراکنده
ولیکن اوش فرماید که گرد اور پریشان را

تو از خواری همینالی نمیبینی عنایتها
مخواه از حق عنایتها و یا کم کن شکایتها

تو را عزت همیباید که ان فرعون را شاید
بده ان عشق و بستان تو چو فرعون این ولایتها

خنک جانی که خواری را به جان ز اول نهد بر سر
پی اومید ان بختی که هست اندر نهایتها

دهان پرپست میخواهی مزن سرنای دولت را
نتاند خواندن مقری دهان پرپست ایتها

ازان دریا هزاران شاخ شد هر سوی و جویی شد
به باغ جان هر خلقی کند ان جو کفایتها

دلا منگر به هر شاخی که در تنگی فرومانی
به اول بنگر و اخر که جمع ایند غایتها

اگر خوکی فتد در مشک و ادم زاد در سرگین
رود هر یک به اصل خود ز ارزاق و کفایتها

سگ گرگین این در به ز شیران همه عالم
که لاف عشق حق دارد و او داند وقایتها

تو بدنامی عاشق را منه با خواری دونان
که هست اندر قفای او ز شاه عشق رایتها

چو دیگ از زر بود او را سیه رویی چه غم ارد
که از جانش همیتابد به هر زخمی حکایتها

تو شادی کن ز شمس الدین تبریزی و از عشقش
که از عشقش صفا یابی و از لطفش حمایتها

ایا نور رخ موسی مکن اعمی صفورا را
چنین عشقی نهادستی به نورش چشم بینا را

منم ای برق رام تو برای صید و دام تو
گهی بر رکن بام تو گهی بگرفته صحرا را

چه داند دام بیچاره فریب مرغ اواره
چه داند یوسف مصری غم و درد زلیخا را

گریبان گیر و این جا کش کسی را که تو خواهی خوش
که من دامم تو صیادی چه پنهان صنعتی یارا

چو شهر لوط ویرانم چو چشم لوط حیرانم
سبب خواهم که واپرسم ندارم زهره و یارا

اگر عطار عاشق بد سنایی شاه و فایق بد
نه اینم من نه انم من که گم کردم سر و پا را

یکی اهم کز این اهم بسوزد دشت و خرگاهم
یکی گوشم که من وقفم شهنشاه شکرخا را

خمش کن در خموشی جان کشد چون کهربا ان را
که جانش مستعد باشد کشاکشهای بالا را

هلا ای زهره زهرا بکش ان گوش زهرا را
تقاضایی نهادستی در این جذبه دل ما را

منم ناکام کام تو برای صید و دام تو
گهی بر رکن بام تو گهی بگرفته صحرا را

چه داند دام بیچاره فریب مرغ اواره
چه داند یوسف مصری نتیجه شور و غوغا را

گریبان گیر و این جا کش کسی را که تو خواهی خوش
که من دامم تو صیادی چه پنهان صنعتی یارا

چو شهر لوط ویرانم چو چشم لوط حیرانم
سبب خواهم که واپرسم ندارم زهره و یارا

اگر عطار عاشق بد سنایی شاه و فایق بد
نه اینم من نه انم من که گم کردم سر و پا را

یکی اهم کز این اهم بسوزد دشت و خرگاهم
یکی گوشم که من وقفم شهنشاه شکرخا را

خمش کن در خموشی جان کشد چون کهربا ان را
که جانش مستعد باشد کشاکشهای بالا را

بهار امد بهار امد سلام اورد مستان را
از ان پیغامبر خوبان پیام اورد مستان را

زبان سوسن از ساقی کرامتهای مستان گفت
شنید ان سرو از سوسن قیام اورد مستان را

ز اول باغ در مجلس نثار اورد انگه نقل
چو دید از لاله کوهی که جام اورد مستان را

ز گریه ابر نیسانی دم سرد زمستانی
چه حیلت کرد کز پرده به دام اورد مستان را

سقاهم ربهم خوردند و نام و ننگ گم کردند
چو امد نامه ساقی چه نام اورد مستان را

درون مجمر دلها سپند و عود میسوزد
که سرمای فراق او زکام اورد مستان را

درا در گلشن باقی برا بر بام کان ساقی
ز پنهان خانه غیبی پیام اورد مستان را

چو خوبان حله پوشیدند درا در باغ و پس بنگر
که ساقی هر چه درباید تمام اورد مستان را

که جانها را بهار اورد و ما را روی یار اورد
ببین کز جمله دولتها کدام اورد مستان را

ز شمس الدین تبریزی به ناگه ساقی دولت
به جام خاص سلطانی مدام اورد مستان را

چه چیزست انک عکس او حلاوت داد صورت را
چو ان پنهان شود گویی که دیوی زاد صورت را

چو بر صورت زند یک دم ز عشق اید جهان برهم
چو پنهان شد دراید غم نبینی شاد صورت را

اگر ان خود همین جانست چرا بعضی گران جانست
بسی جانی که چون اتش دهد بر باد صورت را

وگر عقلست ان پرفن چرا عقلی بود دشمن
که مکر عقل بد در تن کند بنیاد صورت را

چه داند عقل کژخوانش مپرس از وی مرنجانش
همان لطف و همان دانش کند استاد صورت را

زهی لطف و زهی نوری زهی حاضر زهی دوری
چنین پیدا و مستوری کند منقاد صورت را

جهانی را کشان کرده بدنهاشان چو جان کرده
برای امتحان کرده ز عشق استاد صورت را

چو با تبریز گردیدم ز شمس الدین بپرسیدم
از ان سری کز او دیدم همه ایجاد صورت را

تو دیدی هیچ عاشق را که سیری بود از این سودا
تو دیدی هیچ ماهی را که او شد سیر از این دریا

تو دیدی هیچ نقشی را که از نقاش بگریزد
تو دیدی هیچ وامق را که عذرا خواهد از عذرا

بود عاشق فراق اندر چو اسمی خالی از معنی
ولی معنی چو معشوقی فراغت دارد از اسما

تویی دریا منم ماهی چنان دارم که میخواهی
بکن رحمت بکن شاهی که از تو ماندهام تنها

ایا شاهنشه قاهر چه قحط رحمتست اخر
دمی که تو نهای حاضر گرفت اتش چنین بالا

اگر اتش تو را بیند چنان در گوشه بنشیند
کز اتش هر که گل چیند دهد اتش گل رعنا

عذابست این جهان بیتو مبادا یک زمان بیتو
به جان تو که جان بیتو شکنجهست و بلا بر ما

خیالت همچو سلطانی شد اندر دل خرامانی
چنانک اید سلیمانی درون مسجد اقصی

هزاران مشعله برشد همه مسجد منور شد
بهشت و حوض کوثر شد پر از رضوان پر از حورا

تعالی الله تعالی الله درون چرخ چندین مه
پر از حورست این خرگه نهان از دیده اعمی

زهی دلشاد مرغی کو مقامی یافت اندر عشق
به کوه قاف کی یابد مقام و جای جز عنقا

زهی عنقای ربانی شهنشه شمس تبریزی
که او شمسیست نی شرقی و نی غربی و نی در جا

ببین ذرات روحانی که شد تابان از این صحرا
ببین این بحر و کشتیها که بر هم میزنند این جا

ببین عذرا و وامق را در ان اتش خلایق را
ببین معشوق و عاشق را ببین ان شاه و ان طغرا

چو جوهر قلزم اندر شد نه پنهان گشت و نی تر شد
ز قلزم اتشی برشد در او هم لا و هم الا

چو بیگاهست اهسته چو چشمت هست بربسته
مزن لاف و مشو خسته مگو زیر و مگو بالا

که سوی عقل کژبینی درامد از قضا کینی
چو مفلوجی چو مسکینی بماند ان عقل هم برجا

اگر هستی تو از ادم در این دریا فروکش دم
که اینت واجبست ای عم اگر امروز اگر فردا

ز بحر این در خجل باشد چه جای اب و گل باشد
چه جان و عقل و دل باشد که نبود او کف دریا

چه سودا میپزد این دل چه صفرا میکند این جان
چه سرگردان همیدارد تو را این عقل کارافزا

زهی ابر گهربیزی ز شمس الدین تبریزی
زهی امن و شکرریزی میان عالم غوغا

تو را ساقی جان گوید برای ننگ و نامی را
فرومگذار در مجلس چنین اشگرف جامی را

ز خون ما قصاصت را بجو این دم خلاصت را
مهل ساقی خاصت را برای خاص و عامی را

بکش جام جلالی را فدا کن نفس و مالی را
مشو سخره حلالی را مخوان باده حرامی را

غلط کردار نادانی همه نامیست یا نانی
تو را چون پخته شد جانی مگیر ای پخته خامی را

کسی کز نام میلافد بهل کز غصه بشکافد
چو ان مرغی که میبافد به گرد خویش دامی را

در این دام و در این دانه مجو جز عشق جانانه
مگو از چرخ وز خانه تو دیده گیر بامی را

تو شین و کاف و ری را خود مگو شکر که هست از نی
مگو القاب جان حی یکی نقش و کلامی را

چو بیصورت تو جان باشی چه نقصان گر نهان باشی
چرا دربند ان باشی که واگویی پیامی را

بیا ای همدل محرم بگیر این باده خرم
چنان سرمست شو این دم که نشناسی مقامی را

برو ای راه ره پیما بدان خورشید جان افزا
از این مجنون پرسودا ببر ان جا سلامی را

بگو ای شمس تبریزی از ان میهای پاییزی
به خود در ساغرم ریزی نفرمایی غلامی را

از ان مایی ای مولا اگر امروز اگر فردا
شب و روزم ز تو روشن زهی رعنا زهی زیبا

تو پاک پاکی از صورت ولیک از پرتو نورت
نمایی صورتی هر دم چه باحسن و چه بابالا

چو ابرو را چنین کردی چه صورتهای چین کردی
مرا بیعقل و دین کردی بر ان نقش و بر ان حورا

مرا گویی چه عشقست این که نی بالا نه پستست این
چه صیدی بی ز شستست این درون موج این دریا

ایا معشوق هر قدسی چو میدانی چه میپرسی
که سر عرش و صد کرسی ز تو ظاهر شود پیدا

زدی در من یکی اتش که شد جان مرا مفرش
که تا اتش شود گل خوش که تا یکتا شود صد تا

فرست ان عشق ساقی را بگردان جام باقی را
که از مزج و تلاقی را ندانم جامش از صهبا

بکن این رمز را تعیین بگو مخدوم شمس الدین
به تبریز نکوایین ببر این نکته غرا

چو شست عشق در جانم شناسا گشت شستش را
به شست عشق دست اورد جان بت پرستش را

به گوش دل بگفت اقبال رست ان جان به عشق ما
بکرد این دل هزاران جان نثار ان گفت رستش را

ز غیرت چونک جان افتاد گفت اقبال هم نجهد
نشستست این دل و جانم همیپاید نجستش را

چو اندر نیستی هستست و در هستی نباشد هست
بیامد اتشی در جان بسوزانید هستش را

برات عمر جان اقبال چون برخواند پنجه شصت
تراشید و ابد بنوشت بر طومار شصتش را

خدیو روح شمس الدین که از بسیاری رفعت
نداند جبرییل وحی خود جای نشستش را

چو جامش دید این عقلم چو قرابه شد اشکسته
درستیهای بیپایان ببخشید ان شکستش را

چو عشقش دید جانم را به بالاییست از این هستی
بلندی داد از اقبال او بالا و پستش را

اگر چه شیرگیری تو دلا میترس از ان اهو
که شیرانند بیچاره مر ان اهوی مستش را

چو از تیغ حیات انگیز زد مر مرگ را گردن
فروامد ز اسپ اقبال و میبوسید دستش را

در ان روزی که در عالم الست امد ندا از حق
بده تبریز از اول بلی گویان الستش را

چه باشد گر نگارینم بگیرد دست من فردا
ز روزن سر دراویزد چو قرص ماه خوش سیما

دراید جان فزای من گشاید دست و پای من
که دستم بست و پایم هم کف هجران پابرجا

بدو گویم به جان تو که بیتو ای حیات جان
نه شادم میکند عشرت نه مستم میکند صهبا

وگر از ناز او گوید برو از من چه میخواهی
ز سودای تو میترسم که پیوندد به من سودا

برم تیغ و کفن پیشش چو قربانی نهم گردن
که از من دردسر داری مرا گردن بزن عمدا

تو میدانی که من بیتو نخواهم زندگانی را
مرا مردن به از هجران به یزدان کاخرج الموتی

مرا باور نمیامد که از بنده تو برگردی
همیگفتم اراجیفست و بهتان گفته اعدا

تویی جان من و بیجان ندانم زیست من باری
تویی چشم من و بیتو ندارم دیده بینا

رها کن این سخنها را بزن مطرب یکی پرده
رباب و دف به پیش اور اگر نبود تو را سرنا

برات امد برات امد بنه شمع براتی را
خضر امد خضر امد بیار اب حیاتی را

عمر امد عمر امد ببین سرزیر شیطان را
سحر امد سحر امد بهل خواب سباتی را

بهار امد بهار امد رهیده بین اسیران را
به بستان ا به بستان ا ببین خلق نجاتی را

چو خورشید حمل امد شعاعش در عمل امد
ببین لعل بدخشان را و یاقوت زکاتی را

همان سلطان همان سلطان که خاکی را نبات ارد
ببخشد جان ببخشد جان نگاران نباتی را

درختان بین درختان بین همه صایم همه قایم
قبول امد قبول امد مناجات صلاتی را

ز نورافشان ز نورافشان نتانی دید ذاتش را
ببین باری ببین باری تجلی صفاتی را

گلستان را گلستان را خماری بد ز جور دی
فرستاد او فرستاد او شرابات نباتی را

بشارت ده بشارت ده به محبوسان جسمانی
که حشر امد که حشر امد شهیدان رفاتی را

شقایق را شقایق را تو شاکر بین و گفتی نی
تو هم نو شو تو هم نو شو بهل نطق بیاتی را

شکوفه و میوه بستان برات هر درخت امد
که بیخم نیست پوسیده ببین وصل سماتی را

زبان صدق و برق رو برات مومنان امد
که جانم واصل وصلست و هشته بیثباتی را

اگر نه عشق شمس الدین بدی در روز و شب ما را
فراغتها کجا بودی ز دام و از سبب ما را

بت شهوت براوردی دمار از ما ز تاب خود
اگر از تابش عشقش نبودی تاب و تب ما را

نوازشهای عشق او لطافتهای مهر او
رهانید و فراغت داد از رنج و نصب ما را

زهی این کیمیای حق که هست از مهر جان او
که عین ذوق و راحت شد همه رنج و تعب ما را

عنایتهای ربانی ز بهر خدمت ان شه
برویانید و هستی داد از عین ادب ما را

بهار حسن ان مهتر به ما بنمود ناگاهان
شقایقها و ریحانها و گلهای عجب ما را

زهی دولت زهی رفعت زهی بخت و زهی اختر
که مطلوب همه جانها کند از جان طلب ما را

گزید او لب گه مستی که رو پیدا مکن مستی
چو جام جان لبالب شد از ان میهای لب ما را

عجب بختی که رو بنمود ناگاهان هزاران شکر
ز معشوق لطیف اوصاف خوب بوالعجب ما را

در ان مجلس که گردان کرد از لطف او صراحیها
گران قدر و سبک دل شد دل و جان از طرب ما را

به سوی خطه تبریز چه چشمه اب حیوانست
کشاند دل بدان جانب به عشق چون کنب ما را

به خانه خانه میارد چو بیذق شاه جان ما را
عجب بردست یا ماتست زیر امتحان ما را

همه اجزای ما را او کشانیدست از هر سو
تراشیدست عالم را و معجون کرده زان ما را

ز حرص و شهوتی ما را مهاری کرده دربینی
چو اشتر میکشاند او به گرد این جهان ما را

چه جای ما که گردون را چو گاوان در خرس بست او
که چون کنجد همیکوبد به زیر اسمان ما را

خنک ان اشتری کو را مهار عشق حق باشد
همیشه مست میدارد میان اشتران ما را

امد بت میخانه تا خانه برد ما را
بنمود بهار نو تا تازه کند ما را

بگشاد نشان خود بربست میان خود
پر کرد کمان خود تا راه زند ما را

صد نکته دراندازد صد دام و دغل سازد
صد نرد عجب بازد تا خوش بخورد ما را

رو سایه سروش شو پیش و پس او میدو
گر چه چو درخت نو از بن بکند ما را

گر هست دلش خارا مگریز و مرو یارا
کاول بکشد ما را و اخر بکشد ما را

چون ناز کند جانان اندر دل ما پنهان
بر جمله سلطانان صد ناز رسد ما را

بازامد و بازامد ان عمر دراز امد
ان خوبی و ناز امد تا داغ نهد ما را

ان جان و جهان امد وان گنج نهان امد
وان فخر شهان امد تا پرده درد ما را

میاید و میاید ان کس که همیباید
وز امدنش شاید گر دل بجهد ما را

شمس الحق تبریزی در برج حمل امد
تا بر شجر فطرت خوش خوش بپزد ما را

گر زان که نهای طالب جوینده شوی با ما
ور زان که نهای مطرب گوینده شوی با ما

گر زان که تو قارونی در عشق شوی مفلس
ور زان که خداوندی هم بنده شوی با ما

یک شمع از این مجلس صد شمع بگیراند
گر مردهای ور زنده هم زنده شوی با ما

پاهای تو بگشاید روشن به تو بنماید
تا تو همه تن چون گل در خنده شوی با ما

در ژنده درا یک دم تا زنده دلان بینی
اطلس به دراندازی در ژنده شوی با ما

چون دانه شد افکنده بررست و درختی شد
این رمز چو دریابی افکنده شوی با ما

شمس الحق تبریزی با غنچه دل گوید
چون باز شود چشمت بیننده شوی با ما

ای خواجه نمیبینی این روز قیامت را
این یوسف خوبی را این خوش قد و قامت را

ای شیخ نمیبینی این گوهر شیخی را
این شعشعه نو را این جاه و جلالت را

ای میر نمیبینی این مملکت جان را
این روضه دولت را این تخت و سعادت را

ای خوشدل و خوش دامن دیوانه تویی یا من
درکش قدحی با من بگذار ملامت را

ای ماه که در گردش هرگز نشوی لاغر
انوار جلال تو بدریده ضلالت را

چون اب روان دیدی بگذار تیمم را
چون عید وصال امد بگذار ریاضت را

گر ناز کنی خامی ور ناز کشی رامی
در بارکشی یابی ان حسن و ملاحت را

خاموش که خاموشی بهتر ز عسل نوشی
درسوز عبارت را بگذار اشارت را

شمس الحق تبریزی ای مشرق تو جانها
از تابش تو یابد این شمس حرارت را

اخر بشنید ان مه اه سحر ما را
تا حشر دگر امد امشب حشر ما را

چون چرخ زند ان مه در سینه من گویم
ای دور قمر بنگر دور قمر ما را

کو رستم دستان تا دستان بنماییمش
کو یوسف تا بیند خوبی و فر ما را

تو لقمه شیرین شو در خدمت قند او
لقمه نتوان کردن کان شکر ما را

ما را کرمش خواهد تا در بر خود گیرد
زین روی دوا سازد هر لحظه گر ما را

چون بینمکی نتوان خوردن جگر بریان
میزن به نمک هر دم بریان جگر ما را

بی پای طواف اریم بیسر به سجود اییم
چون بیسر و پا کرد او این پا و سر ما را

بی پای طواف اریم گرد در ان شاهی
کو مست الست امد بشکست در ما را

چون زر شد رنگ ما از سینه سیمینش
صد گنج فدا بادا این سیم و زر ما را

در رنگ کجا اید در نقش کجا گنجد
نوری که ملک سازد جسم بشر ما را

تشبیه ندارد او وز لطف روا دارد
زیرا که همیداند ضعف نظر ما را

فرمود که نور من ماننده مصباح است
مشکات و زجاجه گفت سینه و بصر ما را

خامش کن تا هر کس در گوش نیارد این
خود کیست که دریابد او خیر و شر ما را

اب حیوان باید مر روح فزایی را
ماهی همه جان باید دریای خدایی را

ویرانه اب و گل چون مسکن بوم امد
این عرصه کجا شاید پرواز همایی را

صد چشم شود حیران در تابش این دولت
تو گوش مکش این سو هر کور عصایی را

گر نقد درستی تو چون مست و قراضه ستی
اخر تو چه پنداری این گنج عطایی را

دلتنگ همیدانند کان جای که انصافست
صد دل به فدا باید ان جان بقایی را

دل نیست کم از اهن اهن نه که میداند
ان سنگ که پیدا شد پولادربایی را

عقل از پی عشق امد در عالم خاک ار نی
عقلی بنمی باید بیعهد و وفایی را

خورشید حقایقها شمس الحق تبریز است
دل روی زمین بوسد ان جان سمایی را

ساقی ز شراب حق پر دار شرابی را
درده می ربانی دلهای کبابی را

کم گوی حدیث نان در مجلس مخموران
جز اب نمیسازد مر مردم ابی را

از اب و خطاب تو تن گشت خراب تو
اراسته دار ای جان زین گنج خرابی را

گلزار کند عشقت ان شوره خاکی را
دربار کند موجت این جسم سحابی را

بفزای شراب ما بربند تو خواب ما
از شب چه خبر باشد مر مردم خوابی را

همکاسه ملک باشد مهمان خدایی را
باده ز فلک اید مردان ثوابی را

نوشد لب صدیقش ز اکواب و اباریقش
در خم تقی یابی ان باده نابی را

هشیار کجا داند بیهوشی مستان را
بوجهل کجا داند احوال صحابی را

استاد خدا امد بیواسطه صوفی را
استاد کتاب امد صابی و کتابی را

چون محرم حق گشتی وز واسطه بگذشتی
بربای نقاب از رخ خوبان نقابی را

منکر که ز نومیدی گوید که نیابی این
بنده ره او سازد ان گفت نیابی را

نی باز سپیدست او نی بلبل خوش نغمه
ویرانه دنیا به ان جغد غرابی را

خاموش و مگو دیگر مفزای تو شور و شر
کز غیب خطاب اید جانهای خطابی را

ای خواجه نمیبینی این روز قیامت را
ای خواجه نمیبینی این خوش قد و قامت را

دیوار و در خانه شوریده و دیوانه
من بر سر دیوارم از بهر علامت را

ماهیست که در گردش لاغر نشود هرگز
خورشید جمال او بدریده ظلامت را

ای خواجه خوش دامن دیوانه تویی یا من
درکش قدحی با من بگذار ملامت را

پیش از تو بسی شیدا میجست کرامتها
چون دید رخ ساقی بفروخت کرامت را

امروز گزافی ده ان باده نابی را
برهم زن و درهم زن این چرخ شتابی را

گیرم قدح غیبی از دیده نهان امد
پنهان نتوان کردن مستی و خرابی را

ای عشق طرب پیشه خوش گفت خوش اندیشه
بربای نقاب از رخ ان شاه نقابی را

تا خیزد ای فرخ زین سو اخ و زان سو اخ
برکن هله ای گلرخ سغراق و شرابی را

گر زان که نمیخواهی تا جلوه شود گلشن
از بهر چه بگشادی دکان گلابی را

ما را چو ز سر بردی وین جوی روان کردی
در اب فکن زوتر بط زاده ابی را

ماییم چو کشت ای جان بررسته در این میدان
لب خشک و به جان جویان باران سحابی را

هر سوی رسولی نو گوید که نیابی رو
لاحول بزن بر سر ان زاغ غرابی را

ای فتنه هر روحی کیسه بر هر جوحی
دزدیده رباب از کف بوبکر ربابی را

امروز چنان خواهم تا مست و خرف سازی
این جان محدث را وان عقل خطابی را

ای اب حیات ما شو فاش چو حشر ار چه
شیر شتر گرگین جانست عرابی را

ای جاه و جمالت خوش خامش کن و دم درکش
اگاه مکن از ما هر غافل خوابی را

ای ساقی جان پر کن ان ساغر پیشین را
ان راه زن دل را ان راه بر دین را

زان می که ز دل خیزد با روح درامیزد
مخمور کند جوشش مر چشم خدابین را

ان باده انگوری مر امت عیسی را
و این باده منصوری مر امت یاسین را

خمها است از ان باده خمها است از این باده
تا نشکنی ان خم را هرگز نچشی این را

ان باده به جز یک دم دل را نکند بیغم
هرگز نکشد غم را هرگز نکند کین را

یک قطره از این ساغر کار تو کند چون زر
جانم به فدا باشد این ساغر زرین را

این حالت اگر باشد اغلب به سحر باشد
ان را که براندازد او بستر و بالین را

زنهار که یار بد از وسوسه نفریبد
تا نشکنی از سستی مر عهد سلاطین را

گر زخم خوری بر رو رو زخم دگر میجو
رستم چه کند در صف دسته گل و نسرین را

معشوقه به سامان شد تا باد چنین بادا
کفرش همه ایمان شد تا باد چنین بادا

ملکی که پریشان شد از شومی شیطان شد
باز ان سلیمان شد تا باد چنین بادا

یاری که دلم خستی در بر رخ ما بستی
غمخواره یاران شد تا باد چنین بادا

هم باده جدا خوردی هم عیش جدا کردی
نک سرده مهمان شد تا باد چنین بادا

زان طلعت شاهانه زان مشعله خانه
هر گوشه چو میدان شد تا باد چنین بادا

زان خشم دروغینش زان شیوه شیرینش
عالم شکرستان شد تا باد چنین بادا

شب رفت صبوح امد غم رفت فتوح امد
خورشید درخشان شد تا باد چنین بادا

از دولت محزونان وز همت مجنونان
ان سلسله جنبان شد تا باد چنین بادا

عید امد و عید امد یاری که رمید امد
عیدانه فراوان شد تا باد چنین بادا

ای مطرب صاحب دل در زیر مکن منزل
کان زهره به میزان شد تا باد چنین بادا

درویش فریدون شد هم کیسه قارون شد
همکاسه سلطان شد تا باد چنین بادا

ان باد هوا را بین ز افسون لب شیرین
با نای در افغان شد تا باد چنین بادا

فرعون بدان سختی با ان همه بدبختی
نک موسی عمران شد تا باد چنین بادا

ان گرگ بدان زشتی با جهل و فرامشتی
نک یوسف کنعان شد تا باد چنین بادا

شمس الحق تبریزی از بس که درامیزی
تبریز خراسان شد تا باد چنین بادا

از اسلم شیطانی شد نفس تو ربانی
ابلیس مسلمان شد تا باد چنین بادا

ان ماه چو تابان شد کونین گلستان شد
اشخاص همه جان شد تا باد چنین بادا

بر روح برافزودی تا بود چنین بودی
فر تو فروزان شد تا باد چنین بادا

قهرش همه رحمت شد زهرش همه شربت شد
ابرش شکرافشان شد تا باد چنین بادا

از کاخ چه رنگستش وز شاخ چه تنگستش
این گاو چو قربان شد تا باد چنین بادا

ارضی چو سمایی شد مقصود سنایی شد
این بود همه ان شد تا باد چنین بادا

خاموش که سرمستم بربست کسی دستم
اندیشه پریشان شد تا باد چنین بادا

ای یار قمرسیما ای مطرب شکرخا
اواز تو جان افزا تا روز مشین از پا

سودی همگی سودی بر جمله برافزودی
تا بود چنین بودی تا روز مشین از پا

صد شهر خبر رفته کای مردم اشفته
بیدار شد ان خفته تا روز مشین از پا

بیدار شد ان فتنه کو چون بزند طعنه
در کوه کند رخنه تا روز مشین از پا

در خانه چنین جمعی در جمع چنین شمعی
دارم ز تو من طمعی تا روز مشین از پا

میر امد میر امد وان بدر منیر امد
وان شکر و شیر امد تا روز مشین از پا

ای بانگ و نوایت تر وز باد صبا خوشتر
ما را تو بری از سر تا روز مشین از پا

مجلس به تو فرخنده عشرت ز دمت زنده
چون شمع فروزنده تا روز مشین از پا

این چرخ و زمین خیمه کس دید چنین خیمه
ای استن این خیمه تا روز مشین از پا

این قوم پرند از تو باکر و فرند از تو
زیر و زبرند از تو تا روز مشین از پا

در بحر چو کشتیبان ان پیل همیجنبان
تا منزل اباقان تا روز مشین از پا

ای خوش نفس نایی بس نادره برنایی
چون با همه برنایی تا روز مشین از پا

دف از کف دست اید نی از دم مست اید
با نی همه پست اید تا روز مشین از پا

چون جان خمشیم اما کی خسبد جان جانا
تو باش زبان ما تا روز مشین از پا

چون گل همه تن خندم نه از راه دهان تنها
زیرا که منم بیمن با شاه جهان تنها

ای مشعله اورده دل را به سحر برده
جان را برسان در دل دل را مستان تنها

از خشم و حسد جان را بیگانه مکن با دل
ان را مگذار این جا وین را بمخوان تنها

شاهانه پیامی کن یک دعوت عامی کن
تا کی بود ای سلطان این با تو و ان تنها

چون دوش اگر امشب نایی و ببندی لب
صد شور کنیم ای جان نکنیم فغان تنها

از بهر خدا بنگر در روی چو زر جانا
هر جا که روی ما را با خویش ببر جانا

چون در دل ما ایی تو دامن خود برکش
تا جامه نیالایی از خون جگر جانا

ای ماه برا اخر بر کوری مه رویان
ابری سیه اندرکش در روی قمر جانا

زان روز که زادی تو ای لب شکر از مادر
اوه که چه کاسد شد بازار شکر جانا

گفتی که سلام علیک بگرفت همه عالم
دل سجده درافتاده جان بسته کمر جانا

چون شمع بدم سوزان هر شب به سحر کشته
امروز بنشناسم شب را ز سحر جانا

شمس الحق تبریزی شاهنشه خون ریزی
ای بحر کمربسته پیش تو گهر جانا

ای گشته ز تو خندان بستان و گل رعنا
پیوسته چنین بادا چون شیر و شکر با ما

ای چرخ تو را بنده وی خلق ز تو زنده
احسنت زهی خوابی شاباش زهی زیبا

دریای جمال تو چون موج زند ناگه
پرگنج شود پستی فردوس شود بالا

هر سوی که روی اری در پیش تو گل روید
هر جا که روی ایی فرشت همه زر بادا

وان دم که ز بدخویی دشنام و جفا گویی
میگو که جفای تو حلواست همه حلوا

گر چه دل سنگستش بنگر که چه رنگستش
کز مشعله ننگستش وز رنگ گل حمرا

یا رب دل بازش ده صد عمر درازش ده
فخرش ده و نازش ده تا فخر بود ما را

جانا سر تو یارا مگذار چنین ما را
ای سرو روان بنما ان قامت بالا را

خرم کن و روشن کن این مفرش خاکی را
خورشید دگر بنما این گنبد خضرا را

رهبر کن جانها را پرزر کن کانها را
در جوش و خروش اور از زلزله دریا را

خورشید پناه ارد در سایه اقبالت
اری چه توان کردن ان سایه عنقا را

مغزی که بد اندیشد ان نقص بسست ای جان
سودای بپوسیده پوسیده سودا را

هم رحمت رحمانی هم مرهم و درمانی
درده تو طبیبانه ان دافع صفرا را

تو بلبل گلزاری تو ساقی ابراری
تو سرده اسراری هم بیسر و بیپا را

یا رب که چه داری تو کز لطف بهاری تو
در کار دراری تو سنگ و که خارا را

افروخته نوری انگیخته شوری
ننشاند صد طوفان ان فتنه و غوغا را

شاد امدی ای مه رو ای شادی جان شاد ا
تا بود چنین بودی تا باد چنان بادا

ای صورت هر شادی اندر دل ما یادی
ای صورت عشق کل اندر دل ما یاد ا

بیرون پر از این طفلی ما را برهان ای جان
از منت هر دادو وز غصه هر دادا

ما چنگ زدیم از غم در یار و رخان ما
ای دف تو بنال از دل وی نای به فریاد ا

ای دل تو که زیبایی شیرین شو از ان خسرو
ور خسرو شیرینی در عشق چو فرهاد ا

یک پند ز من بشنو خواهی نشوی رسوا
من خمره افیونم زنهار سرم مگشا

اتش به من اندرزن اتش چه زند با من
کاندر فلک افکندم صد اتش و صد غوغا

گر چرخ همه سر شد ور خاک همه پا شد
نی سر بهلم ان را نی پا بهلم این را

یا صافیه الخمر فی انیه المولی
اسکر نفرا لدا و السکر بنا اولی

ای شاد که ما هستیم اندر غم تو جانا
هم محرم عشق تو هم محرم تو جانا

هم ناظر روی تو هم مست سبوی تو
هم شسته به نظاره بر طارم تو جانا

تو جان سلیمانی ارامگه جانی
ای دیو و پری شیدا از خاتم تو جانا

ای بیخودی جانها در طلعت خوب تو
ای روشنی دلها اندر دم تو جانا

در عشق تو خمارم در سر ز تو می دارم
از حسن جمالات پرخرم تو جانا

تو کعبه عشاقی شمس الحق تبریزی
زمزم شکر امیزد از زمزم تو جانا

در اب فکن ساقی بط زاده ابی را
بشتاب و شتاب اولی مستان شبابی را

ای جان بهار و دی وی حاتم نقل و می
پر کن ز شکر چون نی بوبکر ربابی را

ای ساقی شور و شر هین عیش بگیر از سر
پر کن ز می احمر سغراق و شرابی را

بنما ز می فرخ این سو اخ و ان سو اخ
بربای نقاب از رخ معشوق نقابی را

احسنت زهی یار او شاخ گل بیخار او
شاباش زهی دارو دلهای کبابی را

صد حلقه نگر شیدا زان باده ناپیدا
کاسد کند این صهبا صد خمر لعابی را

مستان چمن پنهان اشکوفه ز شاخ افشان
صد کوه چو که غلطان سیلاب حبابی را

گر ان قدح روشن جانست نهان از تن
پنهان نتوان کردن مستی و خرابی را

ماییم چو کشت ای جان سرسبز در این میدان
تشنه شده و جویان باران سحابی را

چون رعد نهای خامش چون پرده تست این هش
وز صبر و فنا میکش طوطی خطابی را

زهی باغ زهی باغ که بشکفت ز بالا
زهی قدر و زهی بدر تبارک و تعالی

زهی فر زهی نور زهی شر زهی شور
زهی گوهر منثور زهی پشت و تولا

زهی ملک زهی مال زهی قال زهی حال
زهی پر و زهی بال بر افلاک تجلی

چو جان سلسلهها را بدرد به حرونی
چه ذاالنون چه مجنون چه لیلی و چه لیلا

علمهای الهی ز پس کوه برامد
چه سلطان و چه خاقان چه والی و چه والا

چه پیش امد جان را که پس انداخت جهان را
بزن گردن ان را که بگوید که تسلا

چو بیواسطه جبار بپرورد جهان را
چه ناقوس چه ناموس چه اهلا و چه سهلا

گر اجزای زمینی وگر روح امینی
چو ان حال ببینی بگو جل جلالا

گر افلاک نباشد به خدا باک نباشد
دل غمناک نباشد مکن بانگ و علالا

فروپوش فروپوش نه بخروش نه بفروش
تویی باده مدهوش یکی لحظه بپالا

تو کرباسی و قصار تو انگوری و عصار
بپالا و بیفشار ولی دست میالا

خمش باش خمش باش در این مجمع اوباش
مگو فاش مگو فاش ز مولی و ز مولا

میندیش میندیش که اندیشه گریها
چو نفطند بسوزند ز هر بیخ تریها

خرف باش خرف باش ز مستی و ز حیرت
که تا جمله نیستان نماید شکریها

جنونست شجاعت میندیش و درانداز
چو شیران و چو مردان گذر کن ز غریها

که اندیشه چو دامست بر ایثار حرامست
چرا باید حیلت پی لقمه بریها

ره لقمه چو بستی ز هر حیله برستی
وگر حرص بنالد بگیریم کریها

زهی عشق زهی عشق که ما راست خدایا
چه نغزست و چه خوبست و چه زیباست خدایا

از ان اب حیاتست که ما چرخ زنانیم
نه از کف و نه از نای نه دفهاست خدایا

یقین گشت که ان شاه در این عرس نهانست
که اسباب شکرریز مهیاست خدایا

به هر مغز و دماغی که درافتاد خیالش
چه مغزست و چه نغزست چه بیناست خدایا

تن ار کرد فغانی ز غم سود و زیانی
ز تست انک دمیدن نه ز سرناست خدایا

نی تن را همه سوراخ چنان کرد کف تو
که شب و روز در این ناله و غوغاست خدایا

نی بیچاره چه داند که ره پرده چه باشد
دم ناییست که بیننده و داناست خدایا

که در باغ و گلستان ز کر و فر مستان
چه نورست و چه شورست چه سوداست خدایا

ز تیه خوش موسی و ز مایده عیسی
چه لوتست و چه قوتست و چه حلواست خدایا

از این لوت و زین قوت چه مستیم و چه مبهوت
که از دخل زمین نیست ز بالاست خدایا

ز عکس رخ ان یار در این گلشن و گلزار
به هر سو مه و خورشید و ثریاست خدایا

چو سیلیم و چو جوییم همه سوی تو پوییم
که منزلگه هر سیل به دریاست خدایا

بسی خوردم سوگند که خاموش کنم لیک
مگر هر در دریای تو گویاست خدایا

خمش ای دل که تو مستی مبادا به جهانی
نگهش دار ز افت که برجاست خدایا

ز شمس الحق تبریز دل و جان و دو دیده
سراسیمه و اشفته سوداست خدایا

زهی عشق زهی عشق که ما راست خدایا
چه نغزست و چه خوبست و چه زیباست خدایا

چه گرمیم چه گرمیم از این عشق چو خورشید
چه پنهان و چه پنهان و چه پیداست خدایا

زهی ماه زهی ماه زهی باده همراه
که جان را و جهان را بیاراست خدایا

زهی شور زهی شور که انگیخته عالم
زهی کار زهی بار که ان جاست خدایا

فروریخت فروریخت شهنشاه سواران
زهی گرد زهی گرد که برخاست خدایا

فتادیم فتادیم بدان سان که نخیزیم
ندانیم ندانیم چه غوغاست خدایا

ز هر کوی ز هر کوی یکی دود دگرگون
دگربار دگربار چه سوداست خدایا

نه دامیست نه زنجیر همه بسته چراییم
چه بندست چه زنجیر که برپاست خدایا

چه نقشیست چه نقشیست در این تابه دلها
غریبست غریبست ز بالاست خدایا

خموشید خموشید که تا فاش نگردید
که اغیار گرفتست چپ و راست خدایا

لب را تو به هر بوسه و هر لوت میالا
تا از لب دلدار شود مست و شکرخا

تا از لب تو بوی لب غیر نیاید
تا عشق مجرد شود و صافی و یکتا

ان لب که بود کون خری بوسه گه او
کی یابد ان لب شکربوس مسیحا

میدانک حدث باشد جز نور قدیمی
بر مزبله پرحدث ان گاه تماشا

انگه که فنا شد حدث اندر دل پالیز
رست از حدثی و شود او چاشنی افزا

تا تو حدثی لذت تقدیس چه دانی
رو از حدثی سوی تبارک و تعالی

زان دست مسیح امد داروی جهانی
کو دست نگه داشت ز هر کاسه سکبا

از نعمت فرعون چو موسی کف و لب شست
دریای کرم داد مر او را ید بیضا

خواهی که ز معده و لب هر خام گریزی
پرگوهر و روتلخ همیباش چو دریا

هین چشم فروبند که ان چشم غیورست
هین معده تهی دار که لوتیست مهیا

سگ سیر شود هیچ شکاری بنگیرد
کز اتش جوعست تک و گام تقاضا

کو دست و لب پاک که گیرد قدح پاک
کو صوفی چالاک که اید سوی حلوا

بنمای از این حرف تصاویر حقایق
یا من قسم القهوه و الکاس علینا

رفتم به سوی مصر و خریدم شکری را
خود فاش بگو یوسف زرین کمری را

در شهر که دیدست چنین شهره بتی را
در بر که کشیدست سهیل و قمری را

بنشاند به ملکت ملکی بنده بد را
بخرید به گوهر کرمش بیگهری را

خضر خضرانست و ازو هیچ عجب نیست
کز چشمه جان تازه کند او جگری را

از بهر زبردستی و دولت دهی امد
نی زیر و زبر کردن زیر و زبری را

شاید که نخسپیم به شب چون که نهانی
مه بوسه دهد هر شب انجم شمری را

اثار رساند دل و جان را به موثر
حمال دل و جان کند ان شه اثری را

اکسیر خداییست بدان امد کاین جا
هر لحظه زر سرخ کند او حجری را

جانهای چو عیسی به سوی چرخ برانند
غم نیست اگر ره نبود لاشه خری را

هر چیز گمان بردم در عالم و این نی
کاین جاه و جلالست خدایی نظری را

سوز دل شاهانه خورشید بباید
تا سرمه کشد چشم عروس سحری را

ما عقل نداریم یکی ذره وگر نی
کی اهوی عاقل طلبد شیر نری را

بیعقل چو سایه پیت ای دوست دوانیم
کان روی چو خورشید تو نبود دگری را

خورشید همه روز بدان تیغ گذارد
تا زخم زند هر طرفی بیسپری را

بر سینه نهد عقل چنان دل شکنی را
در خانه کشد روح چنان رهگذی را

در هدیه دهد چشم چنان لعل لبی را
رخ زر زند از بهر چنین سیمبری را

رو صاحب ان چشم شو ای خواجه چو ابرو
کو راست کند چشم کژ کژنگری را

ای پاک دلان با جز او عشق مبازید
نتوان دل و جان دادن هر مختصری را

خاموش که او خود بکشد عاشق خود را
تا چند کشی دامن هر بیهنری را

ای از نظرت مست شده اسم و مسما
ای یوسف جان گشته ز لبهای شکرخا

ما را چه از ان قصه که گاو امد و خر رفت
هین وقت لطیفست از ان عربده بازا

ای شاه تو شاهی کن و اراسته کن بزم
ای جان ولی نعمت هر وامق و عذرا

هم دایه جانهایی و هم جوی می و شیر
هم جنت فردوسی و هم سدره خضرا

جز این بنگوییم وگر نیز بگوییم
گویید خسیسان که محالست و علالا

خواهی که بگویم بده ان جام صبوحی
تا چرخ به رقص اید و صد زهره زهرا

هر جا ترشی باشد اندر غم دنیی
میغرد و میبرد از ان جای دل ما

برخیز بخیلانه در خانه فروبند
کان جا که تویی خانه شود گلشن و صحرا

این مه ز کجا امد وین روی چه رویست
این نور خداییست تبارک و تعالی

هم قادر و هم قاهر و هم اول و اخر
اول غم و سودا و به اخر ید بیضا

هر دل که نلرزیدت و هر چشم که نگریست
یا رب خبرش ده تو از این عیش و تماشا

تا شید برارد وی و اید به سر کوی
فریاد برارد که تمنیت تمنا

نگذاردش ان عشق که سر نیز بخارد
شاباش زهی سلسله و جذب و تقاضا

در شهر چو من گول مگر عشق ندیدست
هر لحظه مرا گیرد این عشق ز بالا

هر داد و گرفتی که ز بالاست لطیفست
گر حاذق جدست وگر عشوه تیبا

دلارام نهان گشته ز غوغا
همه رفتند و خلوت شد برون ا

براور بنده را از غرقه خون
فرح ده روی زردم را ز صفرا

کنار خویش دریا کردم از اشک
تماشا چون نیایی سوی دریا

چو تو در اینه دیدی رخ خود
از ان خوشتر کجا باشد تماشا

غلط کردم در ایینه نگنجی
ز نورت میشود لا کل اشیا

رهید ان اینه از رنج صیقل
ز رویت میشود پاک و مصفا

تو پنهانی چو عقل و جمله از تست
خرابیها عمارتها به هر جا

هر انک پهلوی تو خانه گیرد
به پیشش پست شد بام ثریا

چه باشد حال تن کز جان جدا شد
چه عذر اورد کسی کز تست عذرا

چه یاری یابد از یاران همدل
کسی کز جان شیرین گشت تنها

به از صبحی تو خلقان را به هر روز
به از خوابی ضعیفان را به شبها

تو را در جان بدیدم بازرستم
چو گمراهان نگویم زیر و بالا

چو در عالم زدی تو اتش عشق
جهان گشتست همچون دیگ حلوا

همه حسن از تو باید ماه و خورشید
همه مغز از تو باید جدی و جوزا

بدان شد شب شفا و راحت خلق
که سودای توش بخشید سودا

چو پروانهست خلق و روز چون شمع
که از زیب خودش کردی تو زیبا

هر ان پروانه که شمع تو را دید
شبش خوشتر ز روز امد به سیما

همیپرد به گرد شمع حسنت
به روز و شب ندارد هیچ پروا

نمییارم بیان کردن از این بیش
بگفتم این قدر باقی تو فرما

بگو باقی تو شمس الدین تبریز
که به گوید حدیث قاف عنقا

بیا ای جان نو داده جهان را
ببر از کار عقل کاردان را

چو تیرم تا نپرانی نپرم
بیا بار دگر پر کن کمان را

ز عشقت باز طشت از بام افتاد
فرست از بام باز ان نردبان را

مرا گویند بامش از چه سویست
از ان سویی که اوردند جان را

از ان سویی که هر شب جان روانست
به وقت صبح بازارد روان را

از ان سو که بهار اید زمین را
چراغ نو دهد صبح اسمان را

از ان سو که عصایی اژدها شد
به دوزخ برد او فرعونیان را

از ان سو که تو را این جست و جو خاست
نشان خود اوست میجوید نشان را

تو ان مردی که او بر خر نشسته است
همیپرسد ز خر این را و ان را

خمش کن کو نمیخواهد ز غیرت
که در دریا درارد همگنان را

بسوزانیم سودا و جنون را
دراشامیم هر دم موج خون را

حریف دوزخ اشامان مستیم
که بشکافند سقف سبزگون را

چه خواهد کرد شمع لایزالی
فلک را وین دو شمع سرنگون را

فروبریم دست دزد غم را
که دزدیدست عقل صد زبون را

شراب صرف سلطانی بریزیم
بخوابانیم عقل ذوفنون را

چو گردد مست حد بر وی برانیم
که از حد برد تزویر و فسون را

اگر چه زوبع و استاد جملهست
چه داند حیله ریب المنون را

چنانش بیخود و سرمست سازیم
که چون اید نداند راه چون را

چنان پیر و چنان عالم فنا به
که تا عبرت شود لایعلمون را

کنون عالم شود کز عشق جان داد
کنون واقف شود علم درون را

درون خانه دل او ببیند
ستون این جهان بیستون را

که سرگردان بدین سرهاست گر نه
سکون بودی جهان بیسکون را

تن باسر نداند سر کن را
تن بیسر شناسد کاف و نون را

یکی لحظه بنه سر ای برادر
چه باشد از برای ازمون را

یکی دم رام کن از بهر سلطان
چنین سگ را چنین اسب حرون را

تو دوزخ دان خوداگاهی عالم
فنا شو کم طلب این سرفزون را

چنان اندر صفات حق فرورو
که برنایی نبینی این برون را

چه جویی ذوق این اب سیه را
چه بویی سبزه این بام تون را

خمش کردم نیارم شرح کردن
ز رشک و غیرت هر خام دون را

نما ای شمس تبریزی کمالی
که تا نقصی نباشد کاف و نون را

سلیمانا بیار انگشتری را
مطیع و بنده کن دیو و پری را

برار اواز ردوها علی
منور کن سرای شش دری را

براوردن ز مغرب افتابی
مسلم شد ضمیر ان سری را

بدین سان مهتری یابد هر ان کس
که بهر حق گذارد مهتری را

بنه بر خوان جفان کالجوابی
مکرم کن نیاز مشتری را

به کاسی کاسه سر را طرب ده
تو کن مخمور چشم عبهری را

ز صورتهای غیبی پرده بردار
کسادی ده نقوش ازری را

ز چاه و اب چه رنجور گشتیم
روان کن چشمههای کوثری را

دلا در بزم شاهنشاه دررو
پذیرا شو شراب احمری را

زر و زن را به جان مپرست زیرا
بر این دو دوخت یزدان کافری را

جهاد نفس کن زیرا که اجری
برای این دهد شه لشکری را

دل سیمین بری کز عشق رویش
ز حیرت گم کند زر هم زری را

بدان دریادلی کز جوش و نوشش
به دست اورد گوهر گوهری را

که باقی غزل را تو بگویی
به رشک اری تو سحر سامری را

خمش کردم که پایم گل فرورفت
تو بگشا پر نطق جعفری را

دل و جان را در این حضرت بپالا
چو صافی شد رود صافی به بالا

اگر خواهی که ز اب صاف نوشی
لب خود را به هر دردی میالا

از این سیلاب درد او پاک ماند
که جانبازست و چست و بیمبالا

نپرد عقل جزوی زین عقیله
چو نبود عقل کل بر جزو لالا

نلرزد دست وقت زر شمردن
چو بازرگان بداند قدر کالا

چه گرگینست وگر خارست این حرص
کسی خود را بر این گرگین ممالا

چو شد ناسور بر گرگین چنین گر
طلی سازش به ذکر حق تعالا

اگر خواهی که این در باز گردد
سوی این در روان و بیملال ا

رها کن صدر و ناموس و تکبر
میان جان بجو صدر معلا

کلاه رفعت و تاج سلیمان
به هر کل کی رسد حاشا و کلا

خمش کردم سخن کوتاه خوشتر
که این ساعت نمیگنجد علالا

جواب ان غزل که گفت شاعر
بقایی شا لیس هم ارتحالا

خبر کن ای ستاره یار ما را
که دریابد دل خون خوار ما را

خبر کن ان طبیب عاشقان را
که تا شربت دهد بیمار ما را

بگو شکرفروش شکرین را
که تا رونق دهد بازار ما را

اگر در سر بگردانی دل خود
نه دشمن بشنود اسرار ما را

پس اندر عشق دشمن کام گردم
که دشمن مینپرسد کار ما را

اگر چه دشمن ما جان ندارد
بسوزان جان دشمن دار ما را

اگر گل بر سرستت تا نشویی
بیار و بشکفان گلزار ما را

بیا ای شمس تبریزی نیر
بدان رخ نور ده دیدار ما را

چو او باشد دل دلسوز ما را
چه باشد شب چه باشد روز ما را

که خورشید ار فروشد ار برامد
بس است این جان جان افروز ما را

تو مادرمرده را شیون میاموز
که استادست عشق اموز ما را

مدوزان خرقه ما را مدران
نشاید شیخ خرقه دوز ما را

همه کس بر عدو پیروز خواهد
جمال ان عدو پیروز ما را

همه کس بخت گنج اندوز جوید
ولیکن عشق رنج اندوز ما را

مرا حلوا هوس کردست حلوا
میفکن وعده حلوا به فردا

دل و جانم بدان حلواست پیوست
که صوفی را صفا ارد نه صفرا

زهی حلوای گرم و چرب و شیرین
که هر دم میرسد بویش ز بالا

دهانی بسته حلوا خور چو انجیر
ز دل خور هیچ دست و لب میالا

از ان دستست این حلوا از ان دست
بخور زان دست ای بیدست و بیپا

دمی با مصطفا و کاسه باشیم
که او می خورد از ان جا شیر و خرما

از ان خرما که مریم را ندا کرد
کلی و اشربی و قری عینا

دلیل انک زاده عقل کلیم
ندایش میرسد کای جان بابا

همیخواند که فرزندان بیایید
که خوان اراستهست و یار تنها

امیر حسن خندان کن حشم را
وجودی بخش مر مشتی عدم را

سیاهی مینماید لشکر غم
ظفر ده شادی صاحب علم را

به حسن خود تو شادی را بکن شاد
غم و اندوه ده اندوه و غم را

کرم را شادمان کن از جمالت
که حسن تو دهد صد جان کرم را

تو کارم زان بر سیمین چو زر کن
تو لعلین کن رخ همچون زرم را

دلا چون طالب بیشی عشقی
تو کم اندیش در دل بیش و کم را

بنه ان سر به پیش شمس تبریز
که ایمانست سجده ان صنم را

به برج دل رسیدی بیست این جا
چو ان مه را بدیدی بیست این جا

بسی این رخت خود را هر نواحی
ز نادانی کشیدی بیست این جا

بشد عمری و از خوبی ان مه
به هر نوعی شنیدی بیست این جا

ببین ان حسن را کز دیدن او
بدید و نابدیدی بیست این جا

به سینه تو که ان پستان شیرست
که از شیرش چشیدی بیست این جا

بکت عینی غداه البین دمعا
و اخری بالبکا بخلت علینا

فعاقبت التی بخلت علینا
بان غمضتها یوم التقینا

چه مرد ان عتابم خیز یارا
بده ان جام مالامال صهبا

نرنجم ز انچ مردم میبرنجند
که پیشم جمله جانها هست یکتا

اگر چه پوستینی بازگونه
بپوشیدست این اجسام بر ما

تو را در پوستین من میشناسم
همان جان منی در پوست جانا

بدرم پوست را تو هم بدران
چرا سازیم با خود جنگ و هیجا

یکی جانیم در اجسام مفرق
اگر خردیم اگر پیریم و برنا

چراغکهاست کاتش را جدا کرد
یکی اصلست ایشان را و منش

یکی طبع و یکی رنگ و یکی خوی
که سرهاشان نباشد غیر پاها

در این تقریر برهانهاست در دل
به سر با تو بگویم یا به اخفا

غلط خود تو بگویی با تو ان را
چه تو بر توست بنگر این تماشا

تو بشکن چنگ ما را ای معلا
هزاران چنگ دیگر هست این جا

چو ما در چنگ عشق اندرفتادیم
چه کم اید بر ما چنگ و سرنا

رباب و چنگ عالم گر بسوزد
بسی چنگی که پنهانیست یارا

ترنگ و تنتنش رفته به گردون
اگر چه ناید ان در گوش صما

چراغ و شمع عالم گر بمیرد
چو غم چون سنگ و اهن هست برجا

به روی بحر خاشاکست اغانی
نیاید گوهری بر روی دریا

ولیکن لطف خاشاک از گهر دان
که عکس عکس برق اوست بر ما

اغانی جمله فرع شوق وصلیست
برابر نیست فرع و اصل اصلا

دهان بربند و بگشا روزن دل
از ان ره باش با ارواح گویا

برای تو فدا کردیم جانها
کشیده بهر تو زخم زبانها

شنیده طعنههای همچو اتش
رسیده تیر کاری زان کمانها

اگر دل را برون اریم پیشت
ببخشایی بر ان پرخون نشانها

اگر دشمن تو را از من بدی گفت
مها دشمن چه گوید جز چنانها

بیا ای افتاب جمله خوبان
که در لطف تو خندد لعل کانها

که بیتو سود ما جمله زیانست
که گردد سود با بودت زیانها

گمان او بسستش زهر قاتل
که در قند تو دارد بدگمانها

ز روی تست عید اثار ما را
بیا ای عید و عیدی ار ما را

تو جان عید و از روی تو جانا
هزاران عید در اسرار ما را

چو ما در نیستی سر درکشیدیم
نگیرد غصه دستار ما را

چو ما بر خویشتن اغیار گشتیم
نباشد غصه اغیار ما را

شما را اطلس و شعر خیالی
خیال خوب ان دلدار ما را

کتاب مکر و عیاری شما را
عتاب دلبر عیار ما را

شما را عید در سالی دو بارست
دو صد عیدست هر دم کار ما را

شما را سیم و زر بادا فراوان
جمال خالق جبار ما را

شما را اسب تازی باد بیحد
براق احمد مختار ما را

اگر عالم همه عیدست و عشرت
برو عالم شما را یار ما را

بیا ای عید اکبر شمس تبریز
به دست این و ان مگذار ما را

چو خاموشانه عشقت قوی شد
سخن کوتاه شد این بار ما را

ای مطرب دل برای یاری را
در پرده زیر گوی زاری را

رو در چمن و به روی گل بنگر
همدم شو بلبل بهاری را

دانی چه حیاتها و مستیهاست
در مجلس عشق جان سپاری را

چون دولت بیشمار را دیدی
بسپار بدو دم شماری را

ای روح شکار دلبری گشتی
کو زنده کند ابد شکاری را

ای ساقی دل ز کار واماندم
وقتست بده شراب کاری را

اراسته کن مرا و مجلس را
کراستهای شرابداری را

بزمیست نهان چنین حریفان را
جا نیست دگر شرابخواری را

اندر دل ما تویی نگارا
غیر تو کلوخ و سنگ خارا

هر عاشق شاهدی گزیدست
ما جز تو ندیدهایم یارا

گر غیر تو ماه باشد ای جان
بر غیر تو نیست رشک ما را

ای خلق حدیث او مگویید
باقی همه شاهدان شما را

بر نقش فنا چه عشق بازد
ان کس که بدید کبریا را

بر غیر خدا حسد نیارد
ان کس که گمان برد خدا را

گر رشک و حسد بری برو بر
کین رشک بدست انبیا را

چون رفت بر اسمان چارم
عیسی چه کند کلیسیا را

بوبکر و عمر به جان گزیدند
عثمان و علی مرتضا را

شمس تبریز جو روان کن
گردان کن سنگ اسیا را

ای جان و قوام جمله جانها
پر بخش و روان کن روانها

با تو ز زیان چه باک داریم
ای سودکن همه زیانها

فریاد ز تیرهای غمزه
وز ابروهای چون کمانها

در لعل بتان شکر نهادی
بگشاده به طمع ان دهانها

ای داده به دست ما کلیدی
بگشاده بدان در جهانها

گر زانک نه در میان مایی
برجسته چراست این میانها

ور نیست شراب بینشانیت
پس شاهد چیست این نشانها

ور تو ز گمان ما برونی
پس زنده ز کیست این گمانها

ور تو ز جهان ما نهانی
پیدا ز که میشود نهانها

بگذار فسانههای دنیا
بیزار شدیم ما از انها

جانی که فتاد در شکرریز
کی گنجد در دلش چنانها

ان کو قدم تو را زمین شد
کی یاد کند ز اسمانها

بربند زبان ما به عصمت
ما را مفکن در این زبانها

ای سخت گرفته جادوی را
شیری بنموده اهوی را

از سحر تو احولست دیده
در دیده نهادهای دوی را

بنمودهای از ترنج الو
کی یافت ترنج الوی را

سحر تو نمود بره را گرگ
بنموده ز گندمی جوی را

منشور بقا نموده سحرت
طومار خیال منطوی را

پر باد هدایتست ریشش
از سحر تو جاهل غوی را

سوفسطاییم کرد سحرت
ای ترک نموده هندوی را

چون پشه نموده وقت پیکار
پیلان تهمتن قوی را

تا جنگ کنند و راست ارند
تقدیر و قضای مستوی را

سوفسطایی مشو خمش کن
بگشای زبان معنوی را

از دور بدیده شمس دین را
فخر تبریز و رشک چین را

ان چشم و چراغ اسمان را
ان زنده کننده زمین را

ای گشته چنان و ان چنانتر
هر جان که بدیده او چنین را

گفتا که که را کشم به زاری
گفتمش که بنده کمین را

این گفتن بود و ناگهانی
از غیب گشاد او کمین را

اتش درزد به هست بنده
وز بیخ بکند کبر و کین را

بی دل سیهی لاله زان می
سرمست بکرد یاسمین را

در دامن اوست عین مقصود
بر ما بفشاند استین را

شاهی که چو رخ نمود مه را
بر اسب فلک نهاد زین را

بنشین کژ و راست گو که نبود
همتا شه روح راستین را

والله که از او خبر نباشد
جبریل مقدس امین را

حالی چه زند به قال اورد
او چرخ بلند هفتمین را

چون چشم دگر در او گشادیم
یک جو نخریم ما یقین را

اوه که بکرد بازگونه
ان دولت وصل پوستین را

ای مطرب عشق شمس دینم
جان تو که بازگو همین را

چون مینرسم به دستبوسش
بر خاک همیزنم جبین را

بنمود وفا از این جا
هرگز نرویم ما از این جا

این جا مدد حیات جانست
ذوقست دو چشم را از این جا

این جاست که پا به گل فرورفت
چون برگیریم پا از این جا

این جا به خدا که دل نهادیم
کس را مبر ای خدا از این جا

این جاست که مرگ ره ندارد
مرگست بدن جدا از این جا

زین جای برامدی چو خورشید
روشن کردی مرا از این جا

جان خرم و شاد و تازه گردد
زین جا یابد بقا از این جا

یک بار دگر حجاب بردار
یک بار دگر برا از این جا

این جاست شراب لایزالی
درریز تو ساقیا از این جا

این چشمه اب زندگانیست
مشکی پر کن سقا از این جا

این جا پر و بال یافت دلها
بگرفت خرد هوا از این جا

برخیز و صبوح را بیارا
پرلخلخه کن کنار ما را

پیش ار شراب رنگ امیز
ای ساقی خوب خوب سیما

از من پرسید کو چه ساقیست
قندست و هزار رطل حلوا

ان ساغر پرعقار برریز
بر وسوسه محال پیما

ان می که چو صعوه زو بنوشد
اهنگ کند به صید عنقا

زان پیش که دررسد گرانی
برجه سبک و میان ما ا

میگرد و چو ماه نور میده
حمرا می ده بدان حمیرا

ما را همه مست و کف زنان کن
وان گاه نظاره کن تماشا

در گردش و شیوههای مستان
در عربدههای در علالا

در گردن این فکنده ان دست
کان شاه من و حبیب و مولا

او نیز ببرده روی چون گل
میبوسد یار را کف پا

این کیسه گشاده از سخاوت
که خرج کنید بیمحابا

دستار و قبا فکنده ان نیز
کاین را به گرو نهید فردا

صد مادر و صد پدر ندارد
ان مهر که میبجوشد ان جا

این می امد اصول خویشی
کز سکر چنین شدند اعدا

ان عربده در شراب دنیاست
در بزم خدا نباشد انها

نی شورش و نی قیست و نی جنگ
ساقیست و شراب مجلس ارا

خاموش که ز سکر نفس کافر
میگوید لا اله الا

تا چند تو پس روی به پیش ا
در کفر مرو به سوی کیش ا

در نیش تو نوش بین به نیش ا
اخر تو به اصل اصل خویش ا

هر چند به صورت از زمینی
پس رشته گوهر یقینی

بر مخزن نور حق امینی
اخر تو به اصل اصل خویش ا

خود را چو به بیخودی ببستی
میدانک تو از خودی برستی

وز بند هزار دام جستی
اخر تو به اصل اصل خویش ا

از پشت خلیفهای بزادی
چشمی به جهان دون گشادی

اوه که بدین قدر تو شادی
اخر تو به اصل اصل خویش ا

هر چند طلسم این جهانی
در باطن خویشتن تو کانی

بگشای دو دیده نهانی
اخر تو به اصل اصل خویش ا

چون زاده پرتو جلالی
وز طالع سعد نیک فالی

از هر عدمی تو چند نالی
اخر تو به اصل اصل خویش ا

لعلی به میان سنگ خارا
تا چند غلط دهی تو ما را

در چشم تو ظاهرست یارا
اخر تو به اصل اصل خویش ا

چون از بر یار سرکش ایی
سرمست و لطیف و دلکش ایی

با چشم خوش و پراتش ایی
اخر تو به اصل اصل خویش ا

در پیش تو داشت جام باقی
شمس تبریز شاه و ساقی

سبحان الله زهی رواقی
اخر تو به اصل اصل خویش ا

چون خانه روی ز خانه ما
با اتش و با زبانه ما

با رستم زال تا نگویی
از رخش و ز تازیانه ما

زیرا جز صادقان ندانند
مکر و دغل و بهانه ما

اندر دل هیچ کس نگنجیم
چون در سر اوست شانه ما

هر جا پر تیر او ببینی
ان جاست یقین نشانه ما

از عشق بگو که عشق دامست
زنهار مگو ز دانه ما

با خاطر خویش تا نگویی
ای محرم دل فسانه ما

گر تو به چنینهای بگویی
والله که تویی چنانه ما

اندر تبریز بد فلانی
اقبال دل فلانه ما

دیدم رخ خوب گلشنی را
ان چشم و چراغ روشنی را

ان قبله و سجده گاه جان را
ان عشرت و جای ایمنی را

دل گفت که جان سپارم ان جا
بگذارم هستی و منی را

جان هم به سماع اندرامد
اغاز نهاد کف زنی را

عقل امد و گفت من چه گویم
این بخت و سعادت سنی را

این بوی گلی که کرد چون سرو
هر پشت دوتای منحنی را

در عشق بدل شود همه چیز
ترکی سازند ارمنی را

ای جان تو به جان جان رسیدی
وی تن بگذاشتی تنی را

یاقوت زکات دوست ما راست
درویش خورد زر غنی را

ان مریم دردمند یابد
تازه رطب تر جنی را

تا دیده غیر برنیفتد
منمای به خلق محسنی را

ز ایمان اگرت مراد امنست
در عزلت جوی ایمنی را

عزلت گه چیست خانه دل
در دل خو گیر ساکنی را

در خانه دل همیرسانند
ان ساغر باقی هنی را

خامش کن و فن خامشی گیر
بگذار تو لاف پرفنی را

زیرا که دلست جای ایمان
در دل میدارمومنی را

دیدم شه خوب خوش لقا را
ان چشم و چراغ سینهها را

ان مونس و غمگسار دل را
ان جان و جهان جان فزا را

ان کس که خرد دهد خرد را
ان کس که صفا دهد صفا را

ان سجده گه مه و فلک را
ان قبله جان اولیا را

هر پاره من جدا همیگفت
کای شکر و سپاس مر خدا را

موسی چو بدید ناگهانی
از سوی درخت ان ضیا را

گفتا که ز جست و جوی رستم
چون یافتم این چنین عطا را

گفت ای موسی سفر رها کن
وز دست بیفکن ان عصا را

ان دم موسی ز دل برون کرد
همسایه و خویش و اشنا را

اخلع نعلیک این بود این
کز هر دو جهان ببر ولا را

در خانه دل جز او نگنجد
دل داند رشک انبیا را

گفت ای موسی به کف چه داری
گفتا که عصاست راه ما را

گفتا که عصا ز کف بیفکن
بنگر تو عجایب سما را

افکند و عصاش اژدها شد
بگریخت چو دید اژدها را

گفتا که بگیر تا منش باز
چوبی سازم پی شما را

سازم ز عدوت دست یاری
سازم دشمنت متکا را

تا از جز فضل من ندانی
یاران لطیف باوفا را

دست و پایت چو مار گردد
چون درد دهیم دست و پا را

ای دست مگیر غیر ما را
ای پا مطلب جز انتها را

مگریز ز رنج ما که هر جا
رنجیست رهی بود دوا را

نگریخت کسی ز رنج الا
امد بترش پی جزا را

از دانه گریز بیم ان جاست
بگذار به عقل بیم جا را

شمس تبریز لطف فرمود
چون رفت ببرد لطفها را

ساقی تو شراب لامکان را
ان نام و نشان بینشان را

بفزا که فزایش روانی
سرمست و روانه کن روان را

یک بار دگر بیا دراموز
ساقی گشتن تو ساقیان را

چون چشمه بجوش از دل سنگ
بشکن تو سبوی جسم و جان را

عشرت ده عاشقان می را
حسرت ده طالبان نان را

نان معماریست حبس تن را
می بارانیست باغ جان را

بستم سر سفره زمین را
بگشا سر خم اسمان را

بربند دو چشم عیب بین را
بگشای دو چشم غیب دان را

تا مسجد و بتکده نماند
تا نشناسیم این و ان را

خاموش که ان جهان خاموش
در بانگ درارد این جهان را

گفتی که گزیدهای تو بر ما
هرگز نبدست این مفرما

حاجت بنگر مگیر حجت
بر نقد بزن مگو که فردا

بگذار مرا که خوش بخسپم
در سایهات ای درخت خرما

ای عشق تو در دلم سرشته
چون قند و شکر درون حلوا

وی صورت تو درون چشمم
مانند گهر میان دریا

داری سر ما سری بجنبان
تو نیز بگو زهی تماشا

ان وعده که کردهای مرا دوش
کو زهره که تا کنم تقاضا

گر دست نمیرسد به خورشید
از دور همیکنم تمنا

خورشید و هزار همچو خورشید
در حسرت تست ای معلا

گستاخ مکن تو ناکسان را
در چشم میار این خسان را

درزی دزدی چو یافت فرصت
کم ارد جامه رسان را

ایشان را دار حلقه بر در
هم نیز نیند لایق ان را

پیشت به فسون و سخره ایند
از طمع مپوش این عیان را

ایشان چو ز خویش پرغمانند
چون دور کنند ز تو غمان را

جز خلوت عشق نیست درمان
رنج باریک اندهان را

یا دیدن دوست یا هوایش
دیگر چه کند کسی جهان را

تا دیدن دوست در خیالش
میدار تو در سجود جان را

پیشش چو چراغپایه میایست
چون فرصتهاست مر مهان را

وامانده از این زمانه باشی
کی بینی اصل این زمان را

چون گشت گذار از مکان چشم
زو بیند جان ان مکان را

جان خوردی تن چو قازغانی
بر اتش نه تو قازغان را

تا جوش ببینی ز اندرونت
زان پس نخری تو داستان را

نظاره نقد حال خویشی
نظاره درونست راستان را

این حال بدایت طریقست
با گم شدگان دهم نشان را

چون صد منزل از این گذشتند
این چون گویم مران کسان را

مقصود از این بگو و رستی
یعنی که چراغ اسمان را

مخدومم شمس حق و دین را
کوهست پناه انس و جان را

تبریز از او چو اسمان شد
دل گم مکناد نردبان را

کو مطرب عشق چست دانا
کز عشق زند نه از تقاضا

مردم به امید و این ندیدم
در گور شدم بدین تمنا

ای یار عزیز اگر تو دیدی
طوبی لک یا حبیب طوبی

ور پنهانست او خضروار
تنها به کنارههای دریا

ای باد سلام ما بدو بر
کاندر دل ما از اوست غوغا

دانم که سلامهای سوزان
ارد به حبیب عاشقان را

عشقیست دوار چرخ نه از اب
عشقیست مسیر ماه نه از پا

در ذکر به گردش اندراید
با اب دو دیده چرخ جانها

ذکرست کمند وصل محبوب
خاموش که جوش کرد سودا

ما را سفری فتاد بیما
ان جا دل ما گشاد بیما

ان مه که ز ما نهان همیشد
رخ بر رخ ما نهاد بیما

چون در غم دوست جان بدادیم
ما را غم او بزاد بیما

ماییم همیشه مست بیمی
ماییم همیشه شاد بیما

ما را مکنید یاد هرگز
ما خود هستیم یاد بیما

بی ما شدهایم شاد گوییم
ای ما که همیشه باد بیما

درها همه بسته بود بر ما
بگشود چو راه داد بیما

با ما دل کیقباد بندهست
بندهست چو کیقباد بیما

ماییم ز نیک و بد رهیده
از طاعت و از فساد بیما

مشکن دل مرد مشتری را
بگذار ره ستمگری را

رحم ار مها که در شریعت
قربان نکنند لاغری را

مخمور توام به دست من ده
ان جام شراب گوهری را

پندی بده و به صلح اور
ان چشم خمار عبهری را

فرمای به هندوان جادو
کز حد نبرند ساحری را

در شش درهای فتاد عاشق
بشکن در حبس شش دری را

یک لحظه معزمانه پیش ا
جمع اور حلقه پری را

سر می نهد این خمار از بن
هر لحظه شراب ان سری را

صد جا چو قلم میان ببسته
تنگ شکر معسکری را

ای عشق برادرانه پیش ا
بگذار سلام سرسری را

ای ساقی روح از در حق
مگذار حق برادری را

ای نوح زمانه هین روان کن
این کشتی طبع لنگری را

ای نایب مصطفی بگردان
ان ساغر زفت کوثری را

پیغام ز نفخ صور داری
بگشای لب پیمبری را

ای سرخ صباغت علمدار
بگشا پر و بال جعفری را

پرلاله کن و پر از گل سرخ
این صحن رخ مزعفری را

اسپید نمیکنم دگر من
درریز رحیق احمری را

بیدار کنید مستیان را
از بهر نبیذ همچو جان را

ای ساقی باده بقایی
از خم قدیم گیر ان را

بر راه گلو گذر ندارد
لیکن بگشاید او زبان را

جان را تو چو مشک ساز ساقی
ان جان شریف غیب دان را

پس جانب ان صبوحیان کش
ان مشک سبک دل گران را

وز ساغرهای چشم مستت
درده تو فلان بن فلان را

از دیده به دیده بادهای ده
تا خود نشود خبر دهان را

زیرا ساقی چنان گذارد
اندر مجلس می نهان را

بشتاب که چشم ذره ذره
جویا گشتست ان عیان را

ان نافه مشک را به دست ار
بشکاف تو ناف اسمان را

زیرا غلبات بوی ان مشک
صبری بنهشت یوسفان را

چون نامه رسید سجدهای کن
شمس تبریز درفشان را

من چو موسی در زمان اتش شوق و لقا
سوی کوه طور رفتم حبذا لی حبذا

دیدم ان جا پادشاهی خسروی جان پروری
دلربایی جان فزایی بس لطیف و خوش لقا

کوه طور و دشت و صحرا از فروغ نور او
چون بهشت جاودانی گشته از فر و ضیا

ساقیان سیمبر را جام زرینها به کف
رویشان چون ماه تابان پیش ان سلطان ما

رویهای زعفران را از جمالش تابها
چشمهای محرمان را از غبارش توتیا

از نوای عشق او ان جا زمین در جوش بود
وز هوای وصل او در چرخ دایم شد سما

در فنا چون بنگرید ان شاه شاهان یک نظر
پای همت را فنا بنهاد بر فرق بقا

مطرب ان جا پردهها بر هم زند خود نور او
کی گذارد در دو عالم پردهای را در هوا

جمع گشته سایه الطاف با خورشید فضل
جمع اضداد از کمال عشق او گشته روا

چون نقاب از روی او باد صبا اندرربود
محو گشت ان جا خیال جمله شان و شد هبا

لیک اندر محو هستیشان یکی صد گشته بود
هست محو و محو هست ان جا بدید امد مرا

تا بدیدم از ورای ان جهان جان صفت
ذرهها اندر هوایش از وفا و از صفا

بس خجل گشتم ز رویش ان زمان تا لاجرم
هر زمان زنار میببریدم از جور و جفا

گفتم ای مه توبه کردم توبهها را رد مکن
گفت بس راهست پیشت تا ببینی توبه را

صادق امد گفت او وز ماه دور افتادهام
چون حجاج گمشده اندر مغیلان فنا

نور ان مه چون سهیل و شهر تبریز ان یمن
این یکی رمزی بود از شاه ما صدرالعلا

در میان پرده خون عشق را گلزارها
عاشقان را با جمال عشق بیچون کارها

عقل گوید شش جهت حدست و بیرون راه نیست
عشق گوید راه هست و رفتهام من بارها

عقل بازاری بدید و تاجری اغاز کرد
عشق دیده زان سوی بازار او بازارها

ای بسا منصور پنهان ز اعتماد جان عشق
ترک منبرها بگفته برشده بر دارها

عاشقان دردکش را در درونه ذوقها
عاقلان تیره دل را در درون انکارها

عقل گوید پا منه کاندر فنا جز خار نیست
عشق گوید عقل را کاندر توست ان خارها

هین خمش کن خار هستی را ز پای دل بکن
تا ببینی در درون خویشتن گلزارها

شمس تبریزی تویی خورشید اندر ابر حرف
چون برامد افتابت محو شد گفتارها

غمزه عشقت بدان ارد یکی محتاج را
کو به یک جو برنسنجد هیچ صاحب تاج را

اطلس و دیباج بافد عاشق از خون جگر
تا کشد در پای معشوق اطلس و دیباج را

در دل عاشق کجا یابی غم هر دو جهان
پیش مکی قدر کی باشد امیر حاج را

عشق معراجیست سوی بام سلطان جمال
از رخ عاشق فروخوان قصه معراج را

زندگی ز اویختن دارد چو میوه از درخت
زان همیبینی دراویزان دو صد حلاج را

گر نه علم حال فوق قال بودی کی بدی
بنده احبار بخارا خواجه نساج را

بلمه ایهان تا نگیری ریش کوسه در نبرد
هندوی ترکی میاموز ان ملک تمغاج را

همچو فرزین کژروست و رخ سیه بر نطع شاه
انک تلقین میکند شطرنج مر لجلاج را

ای که میرخوان به غراقان روحانی شدی
بر چنین خوانی چه چینی خرده تتماج را

عاشق اشفته از ان گوید که اندر شهر دل
عشق دایم میکند این غارت و تاراج را

بس کن ایرا بلبل عشقش نواها میزند
پیش بلبل چه محل باشد دم دراج را

ساقیا در نوش اور شیره عنقود را
در صبوح اور سبک مستان خواب الود را

یک به یک در اب افکن جمله تر و خشک را
اندر اتش امتحان کن چوب را و عود را

سوی شورستان روان کن شاخی از اب حیات
چون گل نسرین بخندان خار غم فرسود را

بلبلان را مست گردان مطربان را شیرگیر
تا که درسازند با هم نغمه داوود را

بادپیما بادپیمایان خود را اب ده
کوری ان حرص افزون جوی کم پیمود را

هم بزن بر صافیان ان درد دردانگیز را
هم بخور با صوفیان پالوده بیدود را

می میاور زان بیاور که می از وی جوش کرد
انک جوشش در وجود اورد هر موجود را

زان میی کاندر جبل انداخت صد رقص الجمل
زان میی کو روشنی بخشد دل مردود را

هر صباحی عید داریم از تو خاصه این صبوح
کز کرم بر می فشانی باده موعود را

برفشان چندانک ما افشانده گردیم از وجود
تا که هر قاصد بیابد در فنا مقصود را

همچو ابی دیده در خود افتاب و ماه را
چون ایازی دیده در خود هستی محمود را

شمس تبریزی برار از چاه مغرب مشرقی
همچو صبحی کو برارد خنجر مغمود را

ساقیا گردان کن اخر ان شراب صاف را
محو کن هست و عدم را بردران این لاف را

ان میی کز قوت و لطف و رواقی و طرب
برکند از بیخ هستی چو کوه قاف را

در دماغ اندرببافد خمر صافی تا دماغ
در زمان بیرون کند جولاه هستی باف را

ان میی کز ظلم و جور و کافریهای خوشش
شرم اید عدل و داد و دین باانصاف را

عقل و تدبیر و صفات تست چون استارگان
زان می خورشیدوش تو محو کن اوصاف را

جام جان پر کن از ان می بنگر اندر لطف او
تا گشاید چشم جانت بیند ان الطاف را

تن چو کفشی جان حیوانی در او چون کفشگر
رازدار شاه کی خوانند هر اسکاف را

روح ناری از کجا دارد ز نور می خبر
اتش غیرت کجا باشد دل خزاف را

سیف حق گشتست شمس الدین ما در دست حق
افرین ان سیف را و مرحبا سیاف را

اسب حاجتهای مشتاقان بدو اندررساد
ای خدا ضایع مکن این سیر و این الحاف را

شهر تبریزست انک از شوق او مستی بود
گر خبر گردد ز سر سر او اسلاف را

پرده دیگر مزن جز پرده دلدار ما
ان هزاران یوسف شیرین شیرین کار ما

یوسفان را مست کرد و پردههاشان بردرید
غمزه خونی مست ان شه خمار ما

جان ما همچون سگان کوی او خون خوار شد
افرینها صد هزاران بر سگ خون خوار ما

در نوای عشق ان صد نوبهار سرمدی
صد هزاران بلبلان اندر گل و گلزار ما

دل چو زناری ز عشق ان مسیح عهد بست
لاجرم غیرت برد ایمان بر این زنار ما

افتابی نی ز شرق و نی ز غرب از جان بتافت
ذره وار امد به رقص از وی در و دیوار ما

چون مثال ذرهایم اندر پی ان افتاب
رقص باشد همچو ذره روز و شب کردار ما

عاشقان عشق را بسیار یاریها دهیم
چونک شمس الدین تبریزی کنون شد یار ما

با چنین شمشیر دولت تو زبون مانی چرا
گوهری باشی و از سنگی فرومانی چرا

میکشد هر کرکسی اجزات را هر جانبی
چون نه مرداری تو بلک باز جانانی چرا

دیدهات را چون نظر از دیده باقی رسید
دیدهات شرمین شود از دیده فانی چرا

ان که او را کس به نسیه و نقد نستاند به خاک
این چنین بیشی کند بر نقده کانی چرا

ان سیه جانی که کفر از جان تلخش ننگ داشت
زهر ریزد بر تو و تو شهد ایمانی چرا

تو چنین لرزان او باشی و او سایه توست
اخر او نقشیست جسمانی و تو جانی چرا

او همه عیب تو گیرد تا بپوشد عیب خود
تو بر او از غیب جان ریزی و میدانی چرا

چون در او هستی به بینی گویی ان من نیستم
دعوی او چون نبینی گوییش انی چرا

خشم یاران فرع باشد اصلشان عشق نوست
از برای خشم فرعی اصل را رانی چرا

شه به حق چون شمس تبریزیست ثانی نیستش
ناحقی را اصل گویی شاه را ثانی چرا

سکه رخسار ما جز زر مبادا بیشما
در تک دریای دل گوهر مبادا بیشما

شاخههای باغ شادی کان قوی تازهست و تر
خشک بادا بیشما و تر مبادا بیشما

این همای دل که خو کردست در سایه شما
جز میان شعله اذر مبادا بیشما

دیدمش بیمار جان را گفتمش چونی خوشی
هین بگو چون نیست میوه برمبادا بیشما

روز من تابید جان و در خیالش بنگرید
گفت رنج صعب من خوشتر مبادا بیشما

چون شما و جمله خلقان نقشهای ازرند
نقشهای ازر و ازر مبادا بیشما

جرعه جرعه مر جگر را جام اتش میدهیم
کاین جگر را شربت کوثر مبادا بیشما

صد هزاران جان فدا شد از پی باده الست
عقل گوید کان میام در سر مبادا بیشما

هر دو ده یعنی دو کون از بوی تو رونق گرفت
در دو ده این چاکرت مهتر مبادا بیشما

چشم را صد پر ز نور از بهر دیدار توست
ای که هر دو چشم را یک پر مبادا بیشما

بی شما هر موی ما گر سنجر و خسرو شوند
خسرو شاهنشه و سنجر مبادا بیشما

تا فراق شمس تبریزی همی خنجر کشد
دستهای گل به جز خنجر مبادا بیشما

رنج تن دور از تو ای تو راحت جانهای ما
چشم بد دور از تو ای تو دیده بینای ما

صحت تو صحت جان و جهانست ای قمر
صحت جسم تو بادا ای قمرسیمای ما

عافیت بادا تنت را ای تن تو جان صفت
کم مبادا سایه لطف تو از بالای ما

گلشن رخسار تو سرسبز بادا تا ابد
کان چراگاه دلست و سبزه و صحرای ما

رنج تو بر جان ما بادا مبادا بر تنت
تا بود ان رنج همچون عقل جان ارای ما

درد ما را در جهان درمان مبادا بیشما
مرگ بادا بیشما و جان مبادا بیشما

سینههای عاشقان جز از شما روشن مباد
گلبن جانهای ما خندان مبادا بیشما

بشنو از ایمان که میگوید به اواز بلند
با دو زلف کافرت کایمان مبادا بیشما

عقل سلطان نهان و اسمان چون چتر او
تاج و تخت و چتر این سلطان مبادا بیشما

عشق را دیدم میان عاشقان ساقی شده
جان ما را دیدن ایشان مبادا بیشما

جانهای مرده را ای چون دم عیسی شما
ملک مصر و یوسف کنعان مبادا بیشما

چون به نقد عشق شمس الدین تبریزی خوشم
رخ چو زر کردم بگفتم کان مبادا بیشما

جمله یاران تو سنگند و توی مرجان چرا
اسمان با جملگان جسمست و با تو جان چرا

چون تو ایی جزو جزوم جمله دستک میزنند
چون تو رفتی جمله افتادند در افغان چرا

با خیالت جزو جزوم میشود خندان لبی
میشود با دشمن تو مو به مو دندان چرا

بی خط و بیخال تو این عقل امی میبود
چون ببیند ان خطت را میشود خط خوان چرا

تن همیگوید به جان پرهیز کن از عشق او
جانش میگوید حذر از چشمه حیوان چرا

روی تو پیغامبر خوبی و حسن ایزدست
جان به تو ایمان نیارد با چنین برهان چرا

کو یکی برهان که ان از روی تو روشنترست
کف نبرد کفرها زین یوسف کنعان چرا

هر کجا تخمی بکاری ان بروید عاقبت
برنروید هیچ از شه دانه احسان چرا

هر کجا ویران بود ان جا امید گنج هست
گنج حق را مینجویی در دل ویران چرا

بی ترازو هیچ بازاری ندیدم در جهان
جمله موزونند عالم نبودش میزان چرا

گیرم این خربندگان خود بار سرگین میکشند
این سواران باز میمانند از میدان چرا

هر ترانه اولی دارد دلا و اخری
بس کن اخر این ترانه نیستش پایان چرا

دولتی همسایه شد همسایگان را الصلا
زین سپس باخود نماند بوالعلی و بوالعلا

عاقبت از مشرق جان تیغ زد چون افتاب
ان که جان میجست او را در خلا و در ملا

ان ز دور اتش نماید چون روی نوری بود
همچنان که اتش موسی برای ابتلا

الصلا پروانه جانان قصد ان اتش کنید
چون بلی گفتید اول درروید اندر بلا

چون سمندر در میان اتشش باشد مقام
هر که دارد در دل و جان این چنین شوق و ولا

دوش من پیغام کردم سوی تو استاره را
گفتمش خدمت رسان از من تو ان مه پاره را

سجده کردم گفتم این سجده بدان خورشید بر
کو به تابش زر کند مر سنگهای خاره را

سینه خود باز کردم زخمها بنمودمش
گفتمش از من خبر ده دلبر خون خواره را

سو به سو گشتم که تا طفل دلم خامش شود
طفل خسپد چون بجنباند کسی گهواره را

طفل دل را شیر ده ما را ز گردش وارهان
ای تو چاره کرده هر دم صد چو من بیچاره را

شهر وصلت بوده است اخر ز اول جای دل
چند داری در غریبی این دل اواره را

من خمش کردم ولیکن از پی دفع خمار
ساقی عشاق گردان نرگس خماره را

عقل دریابد تو را یا عشق یا جان صفا
لوح محفوظت شناسد یا ملایک بر سما

جبرییلت خواب بیند یا مسیحا یا کلیم
چرخ شاید جای تو یا سدرهها یا منتها

طور موسی بارها خون گشت در سودای عشق
کز خداوند شمس دین افتد به طور اندر صدا

پر در پر بافته رشک احد گرد رخش
جان احمد نعره زن از شوق او واشوقنا

غیرت و رشک خدا اتش زند اندر دو کون
گر سر مویی ز حسنش بیحجاب اید به ما

از ورای صد هزاران پرده حسنش تافته
نعرهها در جان فتاده مرحبا شه مرحبا

سجده تبریز را خم درشده سرو سهی
غاشیه تبریز را برداشته جان سها

ای وصالت یک زمان بوده فراقت سالها
ای به زودی بار کرده بر شتر احمالها

شب شد و درچین ز هجران رخ چون افتاب
درفتاده در شب تاریک بس زلزالها

چون همیرفتی به سکته حیرتی حیران بدم
چشم باز و من خموش و میشد ان اقبالها

ور نه سکته بخت بودی مر مرا خود ان زمان
چهره خون الود کردی بردریدی شالها

بر سر ره جان و صد جان در شفاعت پیش تو
در زمان قربان بکردی خود چه باشد مالها

تا بگشتی در شب تاریک ز اتش نالها
تا چو احوال قیامت دیده شد اهوالها

تا بدیدی دل عذابی گونه گونه در فراق
سنگ خون گرید اگر زان بشنود احوالها

قدها چون تیر بوده گشته در هجران کمان
اشک خون الود گشت و جمله دلها دالها

چون درستی و تمامی شاه تبریزی بدید
در صف نقصان نشست است از حیا مثقالها

از برای جان پاک نورپاش مه وشت
ای خداوند شمس دین تا نشکنی امالها

از مقال گوهرین بحر بیپایان تو
لعل گشته سنگها و ملک گشته حالها

حالهای کاملانی کان ورای قالهاست
شرمسار از فر و تاب ان نوادر قالها

ذرههای خاکهامون گر بیابد بوی او
هر یکی عنقا شود تا برگشاید بالها

بالها چون برگشاید در دو عالم ننگرد
گرد خرگاه تو گردد واله اجمالها

دیده نقصان ما را خاک تبریز صفا
کحل بادا تا بیابد زان بسی اکمالها

چونک نورافشان کنی درگاه بخشش روح را
خود چه پا دارد در ان دم رونق اعمالها

خود همان بخشش که کردی بیخبر اندر نهان
میکند پنهان پنهان جمله افعالها

ناگهان بیضه شکافد مرغ معنی برپرد
تا هما از سایه ان مرغ گیرد فالها

هم تو بنویس ای حسام الدین و میخوان مدح او
تا به رغم غم ببینی بر سعادت خالها

گر چه دست افزار کارت شد ز دستت باک نیست
دست شمس الدین دهد مر پات را خلخالها

در صفای باده بنما ساقیا تو رنگ ما
محومان کن تا رهد هر دو جهان از ننگ ما

باد باده برگمار از لطف خود تا برپرد
در هوا ما را که تا خفت پذیرد سنگ ما

بر کمیت می تو جان را کن سوار راه عشق
تا چو یک گامی بود بر ما دو صد فرسنگ ما

وارهان این جان ما را تو به رطلی می از انک
خون چکید از بینی و چشم دل اونگ ما

ساقیا تو تیزتر رو این نمیبینی که بس
میدود اندر عقب اندیشههای لنگ ما

در طرب اندیشهها خرسنگ باشد جان گداز
از میان راه برگیرید این خرسنگ ما

در نوای عشق شمس الدین تبریزی بزن
مطرب تبریز در پرده عشاقی چنگ ما

اخر از هجران به وصلش دررسیدستی دلا
صد هزاران سر سر جان شنیدستی دلا

از ورای پردهها تو گشتهای چون می از او
پرده خوبان مه رو را دریدستی دلا

از قوام قامتش در قامت تو کژ بماند
همچو چنگ از بهر سرو تر خمیدستی دلا

ز ان سوی هست و عدم چون خاص خاص خسروی
همچو ادبیران چه در هستی خزیدستی دلا

باز جانی شستهای بر ساعد خسرو به ناز
پای بندت با وی است ار چه پریدستی دلا

ور نباشد پای بندت تا نپنداری که تو
از چنان ارام جانها دررمیدستی دلا

بلک چون ماهی به دریا بلک چون قالب به جان
در هوای عشق ان شه ارمیدستی دلا

چون تو را او شاه از شاهان عالم برگزید
تو ز قران گزینش برگزیدستی دلا

چون لب اقبال دولت تو گزیدی باک نیست
گر ز زخم خشم دست خود گزیدستی دلا

پای خود بر چرخ تا ننهی تو از عزت از انک
در رکاب صدر شمس الدین دویدستی دلا

تو ز جام خاص شاهان تا نیاشامی مدام
کز مدام شمس تبریزی چشیدستی دلا

از پی شمس حق و دین دیده گریان ما
از پی ان افتابست اشک چون باران ما

کشتی ان نوح کی بینیم هنگام وصال
چونک هستیها نماند از پی طوفان ما

جسم ما پنهان شود در بحر باد اوصاف خویش
رو نماید کشتی ان نوح بس پنهان ما

بحر و هجران رو نهد در وصل و ساحل رو دهد
پس بروید جمله عالم لاله و ریحان ما

هر چه میبارید اکنون دیده گریان ما
سر ان پیدا کند صد گلشن خندان ما

شرق و غرب این زمین از گلستان یک سان شود
خار و خس پیدا نباشد در گل یک سان ما

زیر هر گلبن نشسته ماه رویی زهره رخ
چنگ عشرت مینوازد از پی خاقان ما

هر زمان شهره بتی بینی که از هر گوشهای
جام می را میدهد در دست بادستان ما

دیده نادیده ما بوسه دیده زان بتان
تا ز حیرانی گذشته دیده حیران ما

جان سودا نعره زنها این بتان سیمبر
دل گود احسنت عیش خوب بیپایان ما

خاک تبریزست اندر رغبت لطف و صفا
چون صفای کوثر و چون چشمه حیوان ما

خدمت شمس حق و دین یادگارت ساقیا
باده گردان چیست اخر داردارت ساقیا

ساقی گلرخ ز می این عقل ما را خار نه
تا بگردد جمله گل این خارخارت ساقیا

جام چون طاووس پران کن به گرد باغ بزم
تا چو طاووسی شود این زهر و مارت ساقیا

کار را بگذار می را بار کن بر اسب جام
تا ز کیوان بگذرد این کار و بارت ساقیا

تا تو باشی در عزیزیها به بند خود دری
میکند ای سخت جان خاکی خوارت ساقیا

چشمه رواق می را نحل بگشا سوی عیش
تا ز چشمه میشود هر چشم و چارت ساقیا

عقل نامحرم برون ران تو ز خلوت زان شراب
تا نماید ان صنم رخسار نارت ساقیا

بیخودی از می بگیر و از خودی رو بر کنار
تا بگیرد در کنار خویش یارت ساقیا

تو شوی از دست بینی عیش خود را بر کنار
چون بگیرد در بر سیمین کنارت ساقیا

گاه تو گیری به بر در یار را از بیخودی
چونک بیخودتر شدی گیرد کنارت ساقیا

از می تبریز گردان کن پیاپی رطلها
تا ببرد تارهای چنگ عارت ساقیا

درد شمس الدین بود سرمایه درمان ما
بی سر و سامان عشقش بود سامان ما

ان خیال جان فزای بخت ساز بینظیر
هم امیر مجلس و هم ساقی گردان ما

در رخ جان بخش او بخشیدن جان هر زمان
گشته در مستی جان هم سهل و هم اسان ما

صد هزاران همچو ما در حسن او حیران شود
کاندر ان جا گم شود جان و دل حیران ما

خوش خوش اندر بحر بیپایان او غوطی خورد
تا ابدهای ابد خود این سر و پایان ما

شکر ایزد را که جمله چشمه حیوانها
تیره باشد پیش لطف چشمه حیوان ما

شرم ارد جان و دل تا سجده ارد هوشیار
پیش چشم مست مخمور خوش جانان ما

دیو گیرد عشق را از غصه هم این عقل را
ناگهان گیرد گلوی عقل ادم سان ما

پس برارد نیش خونی کز سرش خون میچکد
پس ز جان عقل بگشاید رگ شیران ما

در دهان عقل ریزد خون او را بردوام
تا رهاند روح را از دام و از دستان ما

تا بشاید خدمت مخدوم جانها شمس دین
ان قباد و سنجر و اسکندر و خاقان ما

تا ز خاک پاش بگشاید دو چشم سر به غیب
تا ببیند حال اولیان و اخریان ما

شکر ان را سوی تبریز معظم رو نهد
کز زمینش میبروید نرگس و ریحان ما

سر برون کن از دریچه جان ببین عشاق را
از صبوحیهای شاه اگاه کن فساق را

از عنایتهای ان شاه حیات انگیز ما
جان نو ده مر جهاد و طاعت و انفاق ما

چون عنایتهای ابراهیم باشد دستگیر
سر بریدن کی زیان دارد دلا اسحاق را

طاق و ایوانی بدیدم شاه ما در وی چو ماه
نقشها میرست و میشد در نهان ان طاق را

غلبه جانها در ان جا پشت پا بر پشت پا
رنگ رخها بیزبان میگفت ان اذواق را

سرد گشتی باز ذوق مستی و نقل و سماع
چون بدیدندی به ناگه ماه خوب اخلاق را

چون بدید ان شاه ما بر در نشسته بندگان
وان در از شکلی که نومیدی دهد مشتاق را

شاه ما دستی بزد بشکست ان در را چنانک
چشم کس دیگر نبیند بند یا اغلاق را

پارههای ان در بشکسته سبز و تازه شد
کنچ دست شه برامد نیست مر احراق را

جامه جانی که از اب دهانش شسته شد
تا چه خواهد کرد دست و منت دقاق را

ان که در حبسش از او پیغام پنهانی رسید
مست ان باشد نخواهد وعده اطلاق را

بوی جانش چون رسد اندر عقیم سرمدی
زود از لذت شود شایسته مر اعلاق را

شاه جانست ان خداوند دل و سر شمس دین
کش مکان تبریز شد ان چشمه رواق را

ای خداوندا برای جانت در هجرم مکوب
همچو گربه مینگر ان گوشت بر معلاق را

ور نه از تشنیع و زاریها جهانی پر کنم
از فراق خدمت ان شاه من افاق را

پرده صبرم فراق پای دارت خرق کرد
خرق عادت بود اندر لطف این مخراق را

دوش ان جانان ما افتان و خیزان یک قبا
مست امد با یکی جامی پر از صرف صفا

جام می میریخت ره ره زانک مست مست بود
خاک ره میگشت مست و پیش او میکوفت پا

صد هزاران یوسف از حسنش چو من حیران شده
ناله میکردند کی پیدای پنهان تا کجا

جان به پیشش در سجود از خاک ره بد بیشتر
عقل دیوانه شده نعره زنان که مرحبا

جیبها بشکافته ان خویشتن داران ز عشق
دل سبک مانند کاه و رویها چون کهربا

عالمی کرده خرابه از برای یک کرشم
وز خمار چشم نرگس عالمی دیگر هبا

هوشیاران سر فکنده جمله خود از بیم و ترس
پیش او صفها کشیده بیدعا و بیثنا

و انک مستان خمار جادوی اویند نیز
چون ثنا گویند کز هستی فتادستند جدا

من جفاگر بیوفا جستم که هم جامم شود
پیش جام او بدیدم مست افتاده وفا

ترک و هندو مست و بدمستی همیکردند دوش
چون دو خصم خونی ملحد دل دوزخ سزا

گه به پای همدگر چون مجرمان معترف
میفتادندی به زاری جان سپار و تن فدا

باز دست همدگر بگرفته ان هندو و ترک
هر دو در رو میفتادند پیش ان مه روی ما

یک قدح پر کرد شاه و داد ظاهر ان به ترک
وز نهان با یک قدح میگفت هندو را بیا

ترک را تاجی به سر کایمان لقب دادم تو را
بر رخ هندو نهاده داغ کاین کفرستها

ان یکی صوفی مقیم صومعه پاکی شده
وین مقامر در خراباتی نهاده رختها

چون پدید امد ز دور ان فتنه جانهای حور
جام در کف سکر در سر روی چون شمس الضحی

ترس جان در صومعه افتاد زان ترساصنم
میکش و زنار بسته صوفیان پارسا

وان مقیمان خراباتی از ان دیوانه تر
میشکستند خمها و میفکندند چنگ و نا

شور و شر و نفع و ضر و خوف و امن و جان و تن
جمله را سیلاب برده میکشاند سوی لا

نیم شب چون صبح شد اواز دادند موذنان
ایها العشاق قوموا و استعدوا للصلا

شمع دیدم گرد او پروانهها چون جمعها
شمع کی دیدم که گردد گرد نورش شمعها

شمع را چون برفروزی اشک ریزد بر رخان
او چو بفروزد رخ عاشق بریزد دمعها

چون شکر گفتار اغازد ببینی ذرهها
از برای استماعش واگشاده سمعها

ناامیدانی که از ایامها بفسردهاند
گرمی جانش برانگیزد ز جانشان طمعها

گر نه لطف او بدی بودی ز جانهای غیور
مر مرا از ذکر نام شکرینش منعها

شمس دین صدر خداوند خداوندان به حق
کز جمال جان او بازیب و فر شد صنعها

چون بر ان امد که مر جسمانیان را رو دهد
جان صدیقان گریبان را درید از شنعها

تخم امیدی که کشتم از پی ان افتاب
یک نظر بادا از او بر ما برای ینعها

سایه جسم لطیفش جان ما را جانهاست
یا رب ان سایه به ما واده برای طبعها

دیده حاصل کن دلا انگه ببین تبریز را
بی بصیرت کی توان دیدن چنین تبریز را

هر چه بر افلاک روحانیست از بهر شرف
مینهد بر خاک پنهانی جبین تبریز را

پا نهادی بر فلک از کبر و نخوت بیدرنگ
گر به چشم سر بدیدستی زمین تبریز را

روح حیوانی تو را و عقل شب کوری دگر
با همین دیده دلا بینی همین تبریز را

تو اگر اوصاف خواهی هست فردوس برین
از صفا و نور سر بنده کمین تبریز را

نفس تو عجل سمین و تو مثال سامری
چون شناسد دیده عجل سمین تبریز را

همچو دریاییست تبریز از جواهر و ز درر
چشم درناید دو صد در ثمین تبریز را

گر بدان افلاک کاین افلاک گردانست از ان
وافروشی هست بر جانت غبین تبریز را

گر نه جسمستی تو را من گفتمی بهر مثال
جوهرین یا از زمرد یا زرین تبریز را

چون همه روحانیون روح قدسی عاجزند
چون بدانی تو بدین رای رزین تبریز را

چون درختی را نبینی مرغ کی بینی برو
پس چه گویم با تو جان جان این تبریز را

از فراق شمس دین افتادهام در تنگنا
او مسیح روزگار و درد چشمم بیدوا

گر چه درد عشق او خود راحت جان منست
خون جانم گر بریزد او بود صد خونبها

عقل اواره شده دوش امد و حلقه بزد
من بگفتم کیست بر در باز کن در اندرا

گفت اخر چون دراید خانه تا سر اتشست
میبسوزد هر دو عالم را ز اتشهای لا

گفتمش تو غم مخور پا اندرون نه مردوار
تا کند پاکت ز هستی هست گردی ز اجتبا

عاقبت بینی مکن تا عاقبت بینی شوی
تا چو شیر حق باشی در شجاعت لافتی

تا ببینی هستیت چون از عدم سر برزند
روح مطلق کامکار و شهسوار هل اتی

جمله عشق و جمله لطف و جمله قدرت جمله دید
گشته در هستی شهید و در عدم او مرتضی

ان عدم نامی که هستی موجها دارد از او
کز نهیب و موج او گردان شد صد اسیا

اندر ان موج اندرایی چون بپرسندت از این
تو بگویی صوفیم صوفی بخواند مامضی

از میان شمع بینی برفروزد شمع تو
نور شمعت اندرامیزد به نور اولیا

مر تو را جایی برد ان موج دریا در فنا
دررباید جانت را او از سزا و ناسزا

لیک از اسیب جانت وز صفای سینهات
بی تو داده باغ هستی را بسی نشو و نما

در جهان محو باشی هست مطلق کامران
در حریم محو باشی پیشوا و مقتدا

دیدههای کون در رویت نیارد بنگرید
تا که نجهد دیدهاش از شعشعه ان کبریا

ناگهان گردی بخیزد زان سوی محو فنا
که تو را وهمی نبوده زان طریق ماورا

شعلههای نور بینی از میان گردها
محو گردد نور تو از پرتو ان شعلهها

زو فروا تو ز تخت و سجدهای کن زانک هست
ان شعاع شمس دین شهریار اصفیا

ور کسی منکر شود اندر جبین او نگر
تا ببینی داغ فرعونی بر ان جا قد طغی

تا نیارد سجدهای بر خاک تبریز صفا
کم نگردد از جبینش داغ نفرین خدا

ای هوسهای دلم بیا بیا بیا بیا
ای مراد و حاصلم بیا بیا بیا بیا

مشکل و شوریدهام چون زلف تو چون زلف تو
ای گشاد مشکلم بیا بیا بیا بیا

از ره منزل مگو دیگر مگو دیگر مگو
ای تو راه و منزلم بیا بیا بیا بیا

درربودی از زمین یک مشت گل یک مشت گل
در میان ان گلم بیا بیا بیا بیا

تا ز نیکی وز بدی من واقفم من واقفم
از جمالت غافلم بیا بیا بیا بیا

تا نسوزد عقل من در عشق تو در عشق تو
غافلم نی عاقلم باری بیا رویی نما

شه صلاح الدین که تو هم حاضری هم غایبی
ای عجوبه و اصلم بیا بیا بیا بیا

ای هوسهای دلم باری بیا رویی نما
ای مراد و حاصلم باری بیا رویی نما

مشکل و شوریدهام چون زلف تو چون زلف تو
ای گشاد مشکلم باری بیا رویی نما

از ره و منزل مگو دیگر مگو دیگر مگو
ای تو راه و منزلم باری بیا رویی نما

درربودی از زمین یک مشت گل یک مشت گل
در میان ان گلم باری بیا رویی نما

تا ز نیکی وز بدی من واقفم من واقفم
از جمالت غافلم باری بیا رویی نما

تا نسوزد عقل من در عشق تو در عشق تو
غافلم نی عاقلم باری بیا رویی نما

شه صلاح الدین که تو هم حاضری هم غایبی
ای عجوبه واصلم باری بیا رویی نما

امتزاج روحها در وقت صلح و جنگها
با کسی باید که روحش هست صافی صفا

چون تغییر هست در جان وقت جنگ و اشتی
ان نه یک روحست تنها بلک گشتستند جدا

چون بخواهد دل سلام ان یکی همچون عروس
مر زفاف صحبت داماد دشمن روی را

باز چون میلی بود سویی بدان ماند که او
میل دارد سوی داماد لطیف دلربا

از نظرها امتزاج و از سخنها امتزاج
وز حکایت امتزاج و از فکر امیزها

همچنانک امتزاج ظاهرست اندر رکوع
وز تصافح وز عناق و قبله و مدح و دعا

بر تفاوت این تمازجها ز میل و نیم میل
وز سر کره و کراهت وز پی ترس و حیا

ان رکوع باتانی وان ثنای نرم نرم
هم مراتب در معانی در صورها مجتبا

این همه بازیچه گردد چون رسیدی در کسی
کش سما سجدهاش برد وان عرش گوید مرحبا

ان خداوند لطیف بنده پرور شمس دین
کو رهاند مر شما را زین خیال بیوفا

با عدم تا چند باشی خایف و امیدوار
این همه تاثیر خشم اوست تا وقت رضا

هستی جان اوست حقا چونک هستی زو بتافت
لاجرم در نیستی میساز با قید هوا

گه به تسبیع هوا و گه به تسبیع خیال
گه به تسبیع کلام و گه به تسبیع لقا

گه خیال خوش بود در طنز همچون احتلام
گه خیال بد بود همچون که خواب ناسزا

وانگهی تخییلها خوشتر از این قوم رذیل
اینت هستی کو بود کمتر ز تخییل عما

پس از ان سوی عدم بدتر از این از صد عدم
این عدمها بر مراتب بود همچون که بقا

تا نیاید ظل میمون خداوندی او
هیچ بندی از تو نگشاید یقین میدان دلا

ای ز مقدارت هزاران فخر بیمقدار را
داد گلزار جمالت جان شیرین خار را

ای ملوکان جهان روح بر درگاه تو
در سجودافتادگان و منتظر مر بار را

عقل از عقلی رود هم روح روحی گم کند
چونک طنبوری ز عشقت برنوازد تار را

گر ز اب لطف تو نم یافتی گلزارها
کس ندیدی خالی از گل سالها گلزار را

محو میگردد دلم در پرتو دلدار من
مینتانم فرق کردن از دلم دلدار را

دایما فخرست جان را از هوای او چنان
کو ز مستی مینداند فخر را و عار را

هست غاری جان رهبانان عشقت معتکف
کرده رهبان مبارک پر ز نور این غار را

گر شود عالم چو قیر از غصه هجران تو
نخوتی دارد که اندرننگرد مر قار را

چون عصای موسی بود ان وصل اکنون مار شد
ای وصال موسی وش اندرربا این مار را

ای خداوند شمس دین از اتش هجران تو
رشک نور باقیست صد افرین این نار را

مفروشید کمان و زره و تیغ  زنان را
که سزا نیست سلحها به جز از تیغ زنان را

چه کند بنده صورت کمر عشق خدا را
چه کند عورت مسکین سپر و گرز و سنان را

چو میان نیست کمر را به کجا بندد اخر
که وی از سنگ کشیدن بشکستست میان را

زر و سیم و در و گوهر نه که سنگیست مزور
ز پی سنگ کشیدن چو خری ساخته جان را

منشین با دو سه ابله که بمانی ز چنین ره
تو ز مردان خدا جو صفت جان و جهان را

سوی ان چشم نظر کن که بود مست تجلی
که در ان چشم بیابی گهر عین و عیان را

تو در ان سایه بنه سر که شجر را کند اخضر
که بدان جاست مجاری همگی امن و امان را

گذر از خواب برادر به شب تیره چو اختر
که به شب باید جستن وطن یار نهان را

به نظربخش نظر کن ز میش بلبله تر کن
سوی ان دور سفر کن چه کنی دور زمان را

بپران تیر نظر را به موثر ده اثر را
تبع تیر نظر دان تن مانند کمان را

چو عدواید تو گردد چو کرم قید تو گردد
چو یقین صید تو گردد بدران دام گمان را

سوی حق چون بشتابی تو چو خورشید بتابی
چو چنان سود بیابی چه کنی سود و زیان را

هله ای ترش چو الو بشنو بانگ تعالوا
که گشادست به دعوت مه جاوید دهان را

من از این فاتحه بستم لب خود باقی از او جو
که دراکند به گوهر دهن فاتحه خوان را

چو فرستاد عنایت به زمین مشعلهها را
که بدر پرده تن را و ببین مشعلهها را

تو چرا منکر نوری مگر از اصل تو کوری
وگر از اصل تو دوری چه از این مشعلهها را

خردا چند به هوشی خردا چند بپوشی
تو عزبخانه مه را تو چنین مشعلهها را

بنگر رزم جهان را بنگر لشکر جان را
که به مردی بگشادند کمین مشعلهها را

تو اگر خواب درایی ور از این باب درایی
تو بدانی و ببینی به یقین مشعلهها را

تو صلاح دل و دین را چو بدان چشم ببینی
به خدا روح امینی و امین مشعلهها را

تو مرا جان و جهانی چه کنم جان و جهان را
تو مرا گنج روانی چه کنم سود و زیان را

نفسی یار شرابم نفسی یار کبابم
چو در این دور خرابم چه کنم دور زمان را

ز همه خلق رمیدم ز همه بازرهیدم
نه نهانم نه پدیدم چه کنم کون و مکان را

ز وصال تو خمارم سر مخلوق ندارم
چو تو را صید و شکارم چه کنم تیر و کمان را

چو من اندر تک جویم چه روم اب چه جویم
چه توان گفت چه گویم صفت این جوی روان را

چو نهادم سر هستی چه کشم بار کهی را
چو مرا گرگ شبان شد چه کشم ناز شبان را

چه خوشی عشق چه مستی چو قدح بر کف دستی
خنک ان جا که نشستی خنک ان دیده جان را

ز تو هر ذره جهانی ز تو هر قطره چو جانی
چو ز تو یافت نشانی چه کند نام و نشان را

جهت گوهر فایق به تک بحر حقایق
چو به سر باید رفتن چه کنم پای دوان را

به سلاح احد تو ره ما را بزدی تو
همه رختم ستدی تو چه دهم باج ستان را

ز شعاع مه تابان ز خم طره پیچان
دل من شد سبک ای جان بده ان رطل گران را

منگر رنج و بلا را بنگر عشق و ولا را
منگر جور و جفا را بنگر صد نگران را

غم را لطف لقب کن ز غم و درد طرب کن
هم از این خوب طلب کن فرج و امن و امان را

بطلب امن و امان را بگزین گوشه گران را
بشنو راه دهان را مگشا راه دهان را

بروید ای حریفان بکشید یار ما را
به من اورید اخر صنم گریزپا را

به ترانههای شیرین به بهانههای زرین
بکشید سوی خانه مه خوب خوش لقا را

وگر او به وعده گوید که دمی دگر بیایم
همه وعده مکر باشد بفریبد او شما را

دم سخت گرم دارد که به جادوی و افسون
بزند گره بر اب او و ببندد او هوا را

به مبارکی و شادی چو نگار من دراید
بنشین نظاره میکن تو عجایب خدا را

چو جمال او بتابد چه بود جمال خوبان
که رخ چو افتابش بکشد چراغها را

برو ای دل سبک رو به یمن به دلبر من
برسان سلام و خدمت تو عقیق بیبها را

چو مرا به سوی زندان بکشید تن ز بالا
ز مقربان حضرت بشدم غریب و تنها

به میان حبس ناگه قمری مرا قرین شد
که فکند در دماغم هوسش هزار سودا

همه کس خلاص جوید ز بلا و حبس من نی
چه روم چه روی ارم به برون و یار این جا

که به غیر کنج زندان نرسم به خلوت او
که نشد به غیر اتش دل انگبین مصفا

نظری به سوی خویشان نظری برو پریشان
نظری بدان تمنا نظری بدین تماشا

چو بود حریف یوسف نرمد کسی چو دارد
به میان حبس بستان و که خاصه یوسف ما

بدود به چشم و دیده سوی حبس هر کی او را
ز چنین شکرستانی برسد چنین تقاضا

من از اختران شنیدم که کسی اگر بیابد
اثری ز نور ان مه خبری کنید ما را

چو بدین گهر رسیدی رسدت که از کرامت
بنهی قدم چو موسی گذری ز هفت دریا

خبرش ز رشک جانها نرسد به ماه و اختر
که چو ماه او براید بگدازد اسمانها

خجلم ز وصف رویش به خدا دهان ببندم
چه برد ز اب دریا و ز بحر مشک سقا

اگر ان میی که خوردی به سحر نبود گیرا
بستان ز من شرابی که قیامتست حقا

چه تفرج و تماشا که رسد ز جام اول
دومش نعوذبالله چه کنم صفت سوم را

غم و مصلحت نماند همه را فرود راند
پس از ان خدای داند که کجا کشد تماشا

تو اسیر بو و رنگی به مثال نقش سنگی
بجهی چو اب چشمه ز درون سنگ خارا

بده ان می رواقی هله ای کریم ساقی
چو چنان شوم بگویم سخن تو بیمحابا

قدحی گران به من ده به غلام خویشتن ده
بنگر که از خمارت نگران شدم به بالا

نگران شدم بدان سو که تو کردهای مرا خو
که روانه باد ان جو که روانه شد ز دریا

چمنی که تا قیامت گل او به بار بادا
صنمی که بر جمالش دو جهان نثار بادا

ز بگاه میر خوبان به شکار میخرامد
که به تیر غمزه او دل ما شکار بادا

به دو چشم من ز چشمش چه پیامهاست هر دم
که دو چشم از پیامش خوش و پرخمار بادا

در زاهدی شکستم به دعا نمود نفرین
که برو که روزگارت همه بیقرار بادا

نه قرار ماند و نی دل به دعای او ز یاری
که به خون ماست تشنه که خداش یار بادا

تن ما به ماه ماند که ز عشق میگدازد
دل ما چو چنگ زهره که گسسته تار بادا

به گداز ماه منگر به گسستگی زهره
تو حلاوت غمش بین که یکش هزار بادا

چه عروسیست در جان که جهان ز عکس رویش
چو دو دست نوعروسان تر و پرنگار بادا

به عذار جسم منگر که بپوسد و بریزد
به عذار جان نگر که خوش و خوش عذار بادا

تن تیره همچو زاغی و جهان تن زمستان
که به رغم این دو ناخوش ابدا بهار بادا

که قوام این دو ناخوش به چهار عنصر امد
که قوام بندگانت به جز این چهار بادا

کی بپرسد جز تو خسته و رنجور تو را
ای مسیح از پی پرسیدن رنجور بیا

دست خود بر سر رنجور بنه که چونی
از گناهش بمیندیش و به کین دست مخا

انک خورشید بلا بر سر او تیغ زدست
گستران بر سر او سایه احسان و رضا

این مقصر به دو صد رنج سزاوار شدست
لیک زان لطف به جز عفو و کرم نیست سزا

ان دلی را که به صد شیر و شکر پروردی
مچشانش پس از ان هر نفسی زهر جفا

تا تو برداشتهای دل ز من و مسکن من
بند بشکست و درامد سوی من سیل بلا

تو شفایی چو بیایی خوش و رو بنمایی
سپه رنج گریزند و نمایند قفا

به طبیبش چه حواله کنی ای اب حیات
از همان جا که رسد درد همان جاست دوا

همه عالم چو تنند و تو سر و جان همه
کی شود زنده تنی که سر او گشت جدا

ای تو سرچشمه حیوان و حیات همگان
جوی ما خشک شدهست اب از این سو بگشا

جز از این چند سخن در دل رنجور بماند
تا نبیند رخ خوب تو نگوید به خدا

ای بروییده به ناخواست به مانند گیا
چون تو را نیست نمک خواه برو خواه بیا

هر که را نیست نمک گر چه نماید خدمت
خدمت او به حقیقت همه زرقست و ریا

برو ای غصه دمی زحمت خود کوته کن
باده عشق بیا زود که جانت بزیا

رو ترش کن که همه روترشانند این جا
کور شو تا نخوری از کف هر کور عصا

لنگ رو چونک در این کوی همه لنگانند
لته بر پای بپیچ و کژ و مژ کن سر و پا

زعفران بر رخ خود مال اگر مه رویی
روی خوب ار بنمایی بخوری زخم قفا

اینه زیر بغل زن چو ببینی زشتی
ور نه بدنام کنی اینه را ای مولا

تا که هشیاری و با خویش مدارا میکن
چونک سرمست شدی هر چه که بادا بادا

ساغری چند بخور از کف ساقی وصال
چونک بر کار شدی برجه و در رقص درا

گرد ان نقطه چو پرگار همیزن چرخی
این چنین چرخ فریضهست چنین دایره را

بازگو انچ بگفتی که فراموشم شد
سلم الله علیک ای مه و مه پاره ما

سلم الله علیک ای همه ایام تو خوش
سلم الله علیک ای دم یحیی الموتی

چشم بد دور از ان رو که چو بربود دلی
هیچ سودش نکند چاره و لا حول و لا

ما به دریوزه حسن تو ز دور امدهایم
ماه را از رخ پرنور بود جود و سخا

ماه بشنود دعای من و کفها برداشت
پیش ماه تو و میگفت مرا نیز مها

مه و خورشید و فلکها و معانی و عقول
سوی ما محتشمانند و به سوی تو گدا

غیرتت لب بگزید و به دلم گفت خموش
دل من تن زد و بنشست و بیفکند لوا

تا به شب ای عارف شیرین نوا
ان مایی ان مایی ان ما

تا به شب امروز ما را عشرتست
الصلا ای پاکبازان الصلا

درخرام ای جان جان هر سماع
مه لقایی مه لقایی مه لقا

در میان شکران گل ریز کن
مرحبا ای کان شکر مرحبا

عمر را نبود وفا الا تو عمر
باوفایی باوفایی باوفا

بس غریبی بس غریبی بس غریب
از کجایی از کجایی از کجا

با که میباشی و همراز تو کیست
با خدایی با خدایی با خدا

ای گزیده نقش از نقاش خود
کی جدایی کی جدایی کی جدا

با همه بیگانهای و با غمش
اشنایی اشنایی اشنایی اشنا

جزو جزو تو فکنده در فلک
ربنا و ربنا و ربنا

دل شکسته هین چرایی برشکن
قلبها و قلبها و قلبها

اخر ای جان اول هر چیز را
منتهایی منتهایی منتها

یوسفا در چاه شاهی تو ولیک
بی لوایی بیلوایی بیلوا

چاه را چون قصر قیصر کردهای
کیمیایی کیمیایی کیمیا

یک ولی کی خوانمت که صد هزار
اولیایی اولیایی اولیا

حشرگاه هر حسینی گر کنون
کربلایی کربلایی کربلا

مشک را بربند ای جان گر چه تو
خوش سقایی خوش سقایی خوش سقا

چون نمایی ان رخ گلرنگ را
از طرب در چرخ اری سنگ را

بار دیگر سر برون کن از حجاب
از برای عاشقان دنگ را

تا که دانش گم کند مر راه را
تا که عاقل بشکند فرهنگ را

تا که اب از عکس تو گوهر شود
تا که اتش واهلد مر جنگ را

من نخواهم ماه را با حسن تو
وان دو سه قندیلک اونگ را

من نگویم اینه با روی تو
اسمان کهنه پرزنگ را

دردمیدی و افریدی باز تو
شکل دیگر این جهان تنگ را

در هوای چشم چون مریخ او
ساز ده ای زهره باز ان چنگ را

در میان عاشقان عاقل مبا
خاصه اندر عشق این لعلین قبا

دور بادا عاقلان از عاشقان
دور بادا بوی گلخن از صبا

گر دراید عاقلی گو راه نیست
ور دراید عاشقی صد مرحبا

مجلس ایثار و عقل سخت گیر
صرفه اندر عاشقی باشد وبا

ننگ اید عشق را از نور عقل
بد بود پیری در ایام صبا

خانه بازا عاشقا تو زوترک
عمر خود بیعاشقی باشد هبا

جان نگیرد شمس تبریزی به دست
دست بر دل نه برون رو قالبا

از یکی اتش براوردم تو را
در دگر اتش بگستردم تو را

از دل من زادهای همچون سخن
چون سخن اخر فروخوردم تو را

با منی وز من نمیداری خبر
جادو ام من جادویی کردم تو را

تا نیفتد بر جمالت چشم بد
گوش مالیدم بیازردم تو را

دایم اقبالت جوان شد ز انچ داد
این کف دست جوانمردم تو را

ز اتش شهوت براوردم تو را
و اندر اتش بازگستردم تو را

از دل من زادهای همچون سخن
چون سخن من هم فروخوردم تو را

با منی وز من نمیدانی خبر
چشم بستم جادوی کردم تو را

تا نیازارد تو را هر چشم بد
از برای ان بیازردم تو را

رو جوامردی کن و رحمت فشان
من به رحمت بس جوامردم تو را

از ورای سر دل بین شیوهها
شکل مجنون عاشقان زین شیوهها

عاشقان را دین و کیش دیگرست
اصل و فرع و سر ان دین شیوهها

دل سخن چینست از چین ضمیر
وحی جویان اندر ان چین شیوهها

جان شده بیعقل و دین از بس که دید
زان پری تازه ایین شیوهها

از دغا و مکر گوناگون او
شیوهها گم کرده مسکین شیوهها

پرده دار روح ما را قصه کرد
زان صنم بیکبر و بیکین شیوهها

شیوهها از جسم باشد یا ز جان
این عجب بی ان و بی این شیوهها

مرد خودبین غرقه شیوه خودست
خود نبیند جان خودبین شیوهها

شمس تبریزی جوانم کرد باز
تا ببینم بعد ستین شیوهها

روح زیتونیست عاشق نار را
نار میجوید چو عاشق یار را

روح زیتونی بیفزا ای چراغ
ای معطل کرده دست افزار را

جان شهوانی که از شهوت زهد
دل ندارد دیدن دلدار را

پس به علت دوست دارد دوست را
بر امید خلد و خوف نار را

چون شکستی جان ناری را ببین
در پی او جان پرانوار را

گر نبودی جان اخوان پس جهود
کی جدا کردی دو نیکوکار را

جان شهوت جان اخوان دان از انک
نار بیند نور موسی وار را

جان شهوانیست از بیحکمتی
یاوه کرده نطق طوطی وار را

گشت بیمار و زبان تو گرفت
روی سوی قبله کن بیمار را

قبله شمس الدین تبریزی بود
نور دیده مر دل و دیدار را

ای بگفته در دلم اسرارها
وی برای بنده پخته کارها

ای خیالت غمگسار سینهها
ای جمالت رونق گلزارها

ای عطای دست شادی بخش تو
دست این مسکین گرفته بارها

ای کف چون بحر گوهرداد تو
از کف پایم بکنده خارها

ای ببخشیده بسی سرها عوض
چون دهند از بهر تو دستارها

خود چه باشد هر دو عالم پیش تو
دانه افتاده از انبارها

افتاب فضل عالم پرورت
کرده بر هر ذرهای ایثارها

چارهای نبود جز از بیچارگی
گر چه حیله میکنیم و چارهها

نورهای شمس تبریزی چو تافت
ایمنیم از دوزخ و از نارها

میشدی غافل ز اسرار قضا
زخم خوردی از سلحدار قضا

این چه کار افتاد اخر ناگهان
این چنین باشد چنین کار قضا

هیچ گل دیدی که خندد در جهان
کو نشد گرینده از خار قضا

هیچ بختی در جهان رونق گرفت
کو نشد محبوس و بیمار قضا

هیچ کس دزدیده روی عیش دید
کو نشد اونگ بر دار قضا

هیچ کس را مکر و فن سودی نکرد
پیش بازیهای مکار قضا

این قضا را دوستان خدمت کنند
جان کنند از صدق ایثار قضا

گر چه صورت مرد جان باقی بماند
در عنایتهای بسیار قضا

جوز بشکست و بمانده مغز روح
رفت در حلوا ز انبار قضا

انک سوی نار شد بیمغز بود
مغز او پوسید از انکار قضا

انک سوی یار شد مسعود بود
مغز جان بگزید و شد یار قضا

گر تو عودی سوی این مجمر بیا
ور برانندت ز بام از در بیا

یوسفی از چاه و زندان چاره نیست
سوی زهر قهر چون شکر بیا

گفتنت الله اکبر رسمی است
گر تو ان اکبری اکبر بیا

چون می احمر سگان هم میخورند
گر تو شیری چون می احمر بیا

زر چه جویی مس خود را زر بساز
گر نباشد زر تو سیمین بر بیا

اغنیا خشک و فقیران چشم تر
عاشقا بیشکل خشک و تر بیا

گر صفتهای ملک را محرمی
چون ملک بیماده و بینر بیا

ور صفات دل گرفتی در سفر
همچو دل بیپا بیا بیسر بیا

چون لب لعلش صلایی میدهد
گر نهای چون خاره و مرمر بیا

چون ز شمس الدین جهان پرنور شد
سوی تبریز ا دلا بر سر بیا

ای تو اب زندگانی فاسقنا
ای تو دریای معانی فاسقنا

ما سبوهای طلب اوردهایم
سوی تو ای خضر ثانی فاسقنا

ماهیان جان ما زنهارخواه
از تو ای دریای جانی فاسقنا

از ره هجر امده و اورده ما
عجز خود را ارمغانی فاسقنا

داستان خسروان بشنیدهایم
تو فزون از داستانی فاسقنا

در گمان و وسوسه افتاده عقل
زانک تو فوق گمانی فاسقنا

نیم عاقل چه زند با عشق تو
تو جنون عاقلانی فاسقنا

کعبه عالم ز تو تبریز شد
شمس حق رکن یمانی فاسقنا

دل چو دانه ما مثال اسیا
اسیا کی داند این گردش چرا

تن چو سنگ و اب او اندیشهها
سنگ گوید اب داند ماجرا

اب گوید اسیابان را بپرس
کو فکند اندر نشیب این اب را

اسیابان گویدت کای نان خوار
گر نگردد این که باشد نانبا

ماجرا بسیار خواهد شد خمش
از خدا واپرس تا گوید تو را

در میان عاشقان عاقل مبا
خاصه در عشق چنین شیرین لقا

دور بادا عاقلان از عاشقان
دور بادا بوی گلخن از صبا

گر دراید عاقلی گو راه نیست
ور دراید عاشقی صد مرحبا

عقل تا تدبیر و اندیشه کند
رفته باشد عشق تا هفتم سما

عقل تا جوید شتر از بهر حج
رفته باشد عشق بر کوه صفا

